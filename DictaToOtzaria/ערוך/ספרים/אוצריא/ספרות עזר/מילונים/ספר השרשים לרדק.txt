<h1>ספר השרשים לרד"ק</h1>
רבנו דוד ב"ר יוסף קמחי
<span style="color:Gray;">והוא חלק שני מתוך <b>ספר המכלול</b>, אשר קרא שמו <b>חלק הענין</b></span>
<small><small><span style="color:LightGray;">נסדר ונערך לע"נ אשה משכלת ביראת ה', הרבנית ליאורה פטרובר ע"ה [שזכתה לברר מקחו של צדיק, וחיברה ספר על דרכו של הרד"ק בספר הזה].</span></small></small>
<h2><span style="color:Gray;">הקדמות המחבר</span></h2>
<h3>הקדמה לספר המכלול</h3>
<span style="color:Gray;"><b>שלום רב לאוהבי תורתך ואין למו מכשול</b>
<span style="color:Gray;"><b>נאם דוד בן יוסף בן קמחי הספרדי</b>:
יתברך ויתעלה השָׂם רוח אדם בקרבו, ודעת ותבונה בלבו, לחקור ולדעת, נפש היודעת, לדרוך שביליה, ולאחוז מסלוליה, לפלס מעגליה, ללכת בדרכי יושר, ובנתיב כושר, לחזות בנועם ה׳ ולבקר בהיכלו. וַיבחר בישראל מכל האומות, ובלשון עֶבֶר מכל הלשונות, ובו נגלה לעמו באחד ההרים, וידבר להם עשרת הדברים, וצוה ע״י נביאו ללמד להם מצות וחקים, ומשפטים צדיקים. וַיהיו מלומדים בנעוריהם, לשון עֶבֶר אביהם, ומיום גלו אבותינו בְּארץ לא להם, בין הגוים ההם, וילמדו לשונם וישכחו לשון הקֹדש, עד הרגילו בניהם ובני בניהם עד היום לדבר לשון נכריה ושפה זרה איש ללשונו בארצותם, לפי מקומות גלותם, בקֵדָר ואֱדוֹם, וכל לאום ולאום, לא נמצא בידינו, רק מה שנשאר כתוב אצלנו, עשרים וארבעה ספרים, ומלים מעטים בדברי המשנה. ועל כן צריכים אנו להזהר על מה שיש בידינו מן הלשון, להנהיגו כמשפטו ושלא להשחיתו ולדבר בו דברים אשר לא כן.
ואמנם קדמונו והזהירונו עליו והורונו נתיבתו, החכמים אשר היו לפנינו. וראש המורים ומְיַשרי הלשון, החכם רבי יהודה פאסי המכונה חיוג', מצאו בזמן ההוא מעוות בפי אנשים ונשחת בלשונותם, ויחבר שני ספרים, מאירים כספירים, ספר <b>בעלי הרפיון</b>, וספר <b>בעלי הכפל</b>, נותני לשון למודים, פוקחי עינים עוְרות, ולשון עִלגים תמהר לדבר צחות. ואחריו החזיק החכם רבי יונה, אשר מלאו לבו לכתוב ספרים רבים, ולהאריך בדקדוק הלשון ובעניניו, על כל אשר לפניו, מאשר ראינו אנחנו. ואחרים רבים התעסקו בדקדוק הלשון, ויכתוב כל אחד מהם ספרים על שמו.
ואם יבוא איש ללמוד חכמת הדקדוק, ילאה ללמוד כל הספרים אשר חברו המחברים, ויצטרך להתעסק בהם כל ימיו. ולא טוב היות האדם ערירי מחכמת הדקדוק, אבל צריך לו להתעסק בתורה ובמצות ובפירושים וצרכי ענינם בדברי רז״ל, ולהתעסק בדקדוק על דרך קצרה, כדי שיספיק לו ללמוד התיבות בתיקונן, ולדעת יתרון האותיות וחסרונן, ולהזהר בו בדבריו ובביאוריו ובמכתבו ובחרוזיו. וגם רז"ל הזהירונו בזה ואמרו: לעולם ילמד אדם לתלמידו דרך קצרה <small>(פסחים ג, ב)</small>. והספרים אשר יתעסק בהם האדם למלאות רוב ספקו מן הדקדוק, הם ספרי החכם רבי יהודה, עם מה שהוסיף עליו החכם רבי יונה, ולדעת הענינים ספר השרשים, ואף על פי שיש בהם דברים הרבה שלא לצורך ושילמוד המלמד בלתם מה שיצטרך לו, וגם במקומות חסרים מן הצריך לו.
ויער ה׳ את רוחי ויאמץ את לבבי לכתוב ספר בדרך קצרה, ובאתי כמלקט שבלים אחרי הקוצר, וכמעולל אחרי הבוצר, ויצאתי בעקבותיהם, לקצר דבריהם, ולכתוב ספר קראתי שמו <b>ספר מכלול</b>, כי רצוני לכלול בו דקדוק הלשון וענינו על דרך קצרה, כדי שיהא נקל לתלמידים ללמוד אותו ולהבין נתיבתו, ויהא מזומן להם בו כל מה שיצטרכו לדקדוק ולענין, ואכתוב תחלה <b>חלק הדקדוק</b> ואחריו <b>חלק הענין</b>. ודרכתי בסדורו דרך הראשונים לסדר המלות על סדר האותיות, שיהיה נדרש לדורשו ונמצא למבקשו.
ואומר בתחלה, כי לשון הקודש וכן כל לשון נחלק לשלשה חלקים: <b>שם, פעל, מלה</b>. ואכתוב שער דקדוק הפעלים בתחלה – ואף על פי שהשם קודם לפֹעל, כי הפֹעל יוצא מהשם, ואמרו כי השם כמו גוף נושא המקרים והפעל כמו מקרה – אבל מפני אורך תכונת הפעלים, אכתוב שער דקדוק הפעלים תחלה, ואחריו שער דקדוק השמות, ואחריו שער דקדוק המלים. אבל ב<b>חלק הענינים</b> אפרש שלשתם ביחד על סדר האותיות.
ומהשם אשר לו נתכנו עלילות, ולו נאוו התהלות, אשאל העזר להחל ולכלות.
<h3>הקדמה לספר השרשים</h3>
<span style="color:Gray;"><b>אמר דוד בן יוסף בן קמחי הספרדי:</b>
<b>כבר</b> כתבתי בתחילת פתיחת <b>ספר מכלל</b> הזה, בתחילת חלק הראשון מן הספר שהוא <b>חלק הדקדוק</b>, סבת השתדלותי בחבור הזה. והשלמתי החלק הראשון בכל אשר יעדתי עליו, בדקדוק ובשמוש הלשון, בנקוד, בחסר ויתר, לא חסר דבר, כיד א־להי הטובה עלי.
<b>ועתה</b> אחל בחלק השני מן הספר שהוא <b>חלק הענין</b>, לבאר כל מלה קשה, אשר בספרי תורה נביאים וכתובים חרושה. ואשר לא אמצא לו חבר במקרא, אביאהו מהמשנה או מהגמרא, [או] מלשון יוני או הגרי, כי כלם מלמדים על לשון עברי, כי הוא הקדמון והשלם, אך נתמעט אצלנו לאורך גלותנו.
וכן מצאנו רבותינו ז"ל שהיו למדים לשון מלשון, כאמרם <small>(מגילה יח, א)</small> "לא הוו ידעי רבנן מהו <small>(ישעיה יד, כג)</small> "וְטֵאטֵאתִיהָ בְּמַטְאֲטֵא הַשְׁמֵד", שמעוה לאמתיה דרבי דקאמרה לההיא איתתא 'שקילי טאטיך וטאטי ביתא'. לא הוו ידעי רבנן מהו <small>(תהלים נה, כג)</small> "השלך על י"י יהבך" שמעי לההוא טייעא דקאמר לההוא גברא שקול יהביך ושדי אגמלאי". ועוד סמכו קצת המצות על לשון אחרת, כאמרם <small>(ראש השנה כו, א)</small> "מאי משמע דהאי יובל לישנא דדכרא הוא, אמר רבי עקיבא כשהלכתי לערביא היו קורין לדכרא יובלא". וכן ארבעה בתים של תפילין אמרו <small>(מנחות לד, ב)</small> "טט בכתפי שתים פת באפריקי שתים". וכן אמרו <small>(סנהדרין ד, ב)</small> 'למדין לשון מלשון, כהדא דר' חייא רבה ור' שמעון ברבי ור' שמעון בן חלפתא שכחון מלין מן הדין תרגומא, אתאן לתגריא דערביא למלפינון'.
וראיתי לבאר ב<b>חלק הענין</b> הזה נקוד קצת המלים אשר בספרי הארץ הזאת משובשים. ואני, מאשר שקדתי על הספרים המדויקים אשר הובאו מספרד ספרים הראוים לסמוך עליהם – ראיתי להועיל תועלת גדולה לתלמידים בספר הזה, ולהאיר מחשך עיניהם ולהסיר עקשות פיהם ולזות שפתותיהם בקריאה.
וכן אזכיר נקוד משקל פֶעֶל כמו אֶרֶץ, גֶפֶן, מֶלֶךְ. וכן מזה המשקל שֶמַע נֶתַח צֶמַח והדומים להם. לפי שזה הוא המשקל הגדול במשקלים, ולא עמדנו על נקודו כי אם לפי המסורת כפי מה שמצאנו, יש בשש נקודות ויש בחמש נקודות. ואע"פ שזכרתי קצתם ב<b>חלק הדקדוק</b> אזכירם הנה כמו שיזדמן בכל שרש ושרש אשר ימצא בו.
וכמדומה לי שאין מילה בכל המקרא שלא תלמד נקודה מזה הספר, או מהחלק הראשון או מהחלק השני הזה.
וכן אזכיר קצת מחלוקת בן אשר ובן נפתלי בקריאה, ואנו סומכים על קריאת בן אשר.
והנני משביע בשם הנכבד והנורא כל מעתיק ספר זה, שלא יניח ברצונו פסוק אחד או תיבה אחת מכל מה שימצא בכל שרש ושרש, כי הרבה פסוקים הבאתי שם שיחשב המעיין או המעתיק שהם יתרים שם ולא הבאתים לצורך, ואין זה, כי לא הבאתי שום פסוק כי אם לצורך, או ללמד על ענינו או בנינו או קריאתו או ללמד על שמוש הלשון, והמשכילים יבינו.
ועתה אחל לבאר בעזרת המלמד לאדם דעת:
<h2><span style="color:Gray;">אות הא'</span></h2>
<h3>אבב</h3>
לִרְאוֹת <b>בְּאִבֵּי</b> הַנָּחַל <small>(שיר השירים ו, יא)</small>, הדגש לחסרון ה<b>בי"ת</b> הכפולה, ופירושו בעצי הנחל. וכן עֹדֶנּוּ <b>בְאִבּוֹ</b> לֹא יִקָּטֵף <small>(איוב ח, יב)</small>, פירוש בעוד שהגמא בעצו שעדיין אינו נקטף ייבש. ואין לתמוה שכנה הגמא בלשון עץ, ואף על פי שהוא ממין הדשא כי כל דבר שיעלה בקנה יקרא בלשון עץ. וכן הפשתה, וַתִּטְמְנֵם בְּפִשְׁתֵּי הָעֵץ <small>(יהושע ב, א)</small>. וכן בדברי רבותינו ז"ל <small>(חולין נח ע"א)</small> קישות שהתליעה באביה אסורה, כלומר בעציה שלא נקטפה עדיין. <b>אָבִיב</b> קָלוּי בָּאֵשׁ <small>(ויקרא ב, יד)</small>, בְּחֹדֶשׁ <b>הָאָבִיב</b> <small>(שמות יג, ד)</small>, השבולת עם הקנה שלה תקרא אביב על שם הקנה שהוא העץ וקרוב אני לומר שענין זה מענין אב המצטרף אל הבן, שאב משרש <b>אָבָה</b> ואלו שרשם אָבַב, ענינם אחד, כי העץ כמו האב המוליד הענפים והפרי, ולפיכך יקרא גם הענף בן, בֵּן פֹּרָת יוֹסֵף <small>(בראשית מט, ב)</small>, בָּנוֹת צָעֲדָה עֲלֵי שׁוּר. ויש מפרשים באבי הנחל הפרי, והדגש לחסרון <b>נו"ן</b>, ושרשו <b>אנב</b> מלשון ארמי <small>(דניאל ד, ט)</small> <b>וְאִנְבֵּהּ</b> שַׂגִּיא, וכן בתרגום בחסרון <b>נו"ן</b>, תרגום פרי <b>איבא</b>.
<h3>אבד</h3>
הַצַּדִיק <b>אָבָד</b> <small>(ישעיה נז, א)</small>, הֵן גָּוַעְנוּ <b>אָבַדְנוּ</b> <small>(במדבר יז, כז)</small>, אֲרַמִּי <b>אֹבֵד</b> אָבִי <small>(דברים כו, ה)</small>, כִּי גוֹי <b>אֹבַד</b> עֵצוֹת הֵמָּה <small>(דברים לב, כח)</small>, כמו<b> אוֹבֵד</b> בצרי. אַל נָא <b>נֹאבְדָה</b> בְּנֶפֶשׁ הָאִישׁ הַזֶּה <small>(יונה א, יד)</small>. <b>בְּאָבְדַן</b> מוֹלַדְתִּי <small>(אסתר ח, ו)</small>, מקור בתוספת <b>נו"ן</b>, ענינו ידוע והוא בודד כשהוא מן הקל, כי פירוש פסוק <b>אֲרַמִּי אֹבֵד אָבִי</b> יעקב אבי היה אובד וקראו ארמי, לפי שגר בארם ושם היה אובד כי בצער גדול היה שם עשרים שנה כמו שהתרעם על לבן ואמר הָיִיתִי בַיּוֹם אֲכָלַנִי חֹרֶב וְקֶרַח בַּלָּיְלָה <small>(בראשית לא, מ)</small>, וכאשר <b>הפעל הזה מן הכבדים</b> [הִפְעִיל] הוא עובר, כמו <b>וְהֶאֱבִיד</b> שָׂרִיד מֵעִיר <small>(במדבר כד, יט)</small>,<b> אֹבִידָה</b> עִיר <small>(ירמיה מו, ח)</small>. <b>וכבד אחר</b> [פִּעֵל] <b>אִבַּד</b> וְשִׁבַּר בְּרִיחֶיהָ <small>(איכה ב, ט)</small>, וָאֲחַלֶּלְךָ מֵהַר אֱלֹהִים<b> וָאַבֶּדְךָ</b> <small>(יחזקאל כח, טז)</small>. וכבר כתבנו דקדוקו בחלק הדקדוק. <b>והשם</b> אוֹ מָצָא<b> אֲבֵדָה</b> <small>(ויקרא ה, כב)</small>, ובסמוך לְכָל <b>אֲבֵדַת</b> אָחִיךָ <small>(דברים כב, ג)</small>. ומשקל אחר בתוספת <b>נו"ן</b> <b>אֲבַדּוֹן</b> וָמָוֶת <small>(איוב כח, כב)</small>, והפילו ה<b>נו"ן</b> ואמרו שְׁאוֹל <b>וַאֲבַדֹּה</b> [וַאֲבַדּוֹ] לֹא תִּשְׂבַּעְנָה <small>(משלי כז, כ)</small>. ומשקל אחר וְהֶרֶג <b>וְאַבְדָן</b> <small>(אסתר ט, ה)</small>, או יהיה מקור בתוספת <b>נו"ן</b>, ונפל הדגש כמו רבים שהוקלו. והביא החכם רבי יעקב בן אלעזר שם במשקל אחר וְאַחֲרִיתוֹ עֲדֵי<b> אֹבֵד</b> <small>(במדבר כד, כ)</small>, בפלס וְאֶת <b>הַיּוֹתֵר</b> הֶחֱרַמְנוּ <small>(שמואל א' טו, טו)</small>, נְטַעְתִּיךְ <b>שׂוֹרֵק</b> <small>(ירמיה ב, כא)</small>.
<h3>אבה</h3>
וְלֹא <b>אָבָה</b> י"י אֱלֹהֶיךָ <small>(דברים כג, ו)</small>, אִם יְפַתּוּךָ חַטָּאִים אַל <b>תֹּבֵא</b> <small>(משלי א, י)</small>, ה<b>אל"ף</b> תמורת <b>ה"א</b>, ו<b>פ"א</b> הפועל נעלם וענינו ענין רצון ותאוה. וכן וְתָפֵר<b> הָאֲבִיּוֹנָה</b> <small>(קהלת יב, ה)</small>, כי ה<b>יו"ד</b> <b>למ"ד</b> הפועל תמורת <b>ה"א</b> אבה. ופירש <b>אֲבִיּוֹנָה</b> בעלת הרצון והתאוה והיא הנפש המתאוה, כלומר תפר הנפש בריתה עם הגוף. ויש אומרים, כי פירוש המלה כנוי לאבר המשגל. וכן העני מאד יקרא אביון, לפי שחסר כל ותאותו ורצונו לכל. וכן בויקרא רבה <small>(פרשה לד, דף רד)</small> אביון שהוא רואה דבר ואינו אוכל, רואה דבר ואינו שותה ותאב לכל, והוא דחוק יותר מן העני. וכן<b> אָבִי</b> יִבָּחֵן אִיּוֹב עַד נֶצַח <small>(איוב לד, לו)</small>, כלומר חפצי ורצוני שיבחן איוב. וכן חָלְפוּ עִם אֳנִיּוֹת <b>אֵבֶה</b> <small>(איוב ט, כו)</small>, כלומר האניות שחפצם ורצונם ללכה אל המקום, שממהרים ללכת, כן ימי חלפו במהרה. ויש מפרשים אותו, שם מקום או שם נהר. ויש מי שפירשו משרש <b>איב</b>, מענין <b>אֵיבָה</b>, כלומר אניות השוללים, וכל אשר תמצא מעקר זה תפרשנו כענין זה ענין רצון, לבד משתי מלות, האחת לְמִי אוֹי לְמִי <b>אֲבוֹי</b> <small>(משלי כג, כט)</small>, וענינו כענין אוי. ויש מי שפירשו מענין אביון כלומר למי עוני. והשנית <b>אָב</b> וָאֵם <small>(אסתר ב, ז)</small>, וענינו ידוע. ואב קמוץ, ובהסמכו פתח <b>אַב</b> הֲמוֹן גּוֹיִם <small>(בראשית יז, ה)</small>. ובא גם כן הסמוך עם <b>למ"ד</b> הפועל <b>אֲבִי</b> כָּל בְּנֵי עֵבֶר <small>(בראשית י, כא)</small>. וקבוצו בלשון נקבות רָאשֵׁי <b>הָאָבוֹת</b> <small>(במדבר לו, א)</small>, ובסמוך <b>אֲבוֹת</b> הַמַּטּוֹת <small>(במדבר לב, כח)</small>, רָאשֵׁי בֵּית <b>אֲבֹתָם</b> <small>(במדבר ז, ב)</small>. והגדול והקדמון יקרא אב כמו וַיְשִׂימֵנִי <b>לְאָב</b> לְפַרְעֹה <small>(בראשית מה, ח)</small>, כלומר קצין וגדול, כמו האב שהוא קצין לבן. וכן <b>אָבִי</b> דָּבָר גָּדוֹל <small>(מלכים ב' ה, יג)</small>, <b>וְאָבִי</b> רְאֵה גַּם רְאֵה <small>(שמואל א' כד, יא)</small>, וֶהְיֵה לָנוּ <b>לְאָב</b> וּלְכֹהֵן <small>(שופטים יח, יט)</small>, <b>אֲבִי</b> קִרְיַת יְעָרִים <small>(דברי הימים א' ב, נב)</small>, קִרְיַת אַרְבַּע <b>אֲבִי</b> הָעֲנוֹק <small>(יהושע כא, יא)</small>, וְהָיְתָה יַד י"י בָּכֶם <b>וּבַאֲבֹתֵיכֶם</b> <small>(שמואל א' יב, טו)</small>, כלומר במלככם ובגדוליכם. וּמִי <b>אֲבִיהֶם</b> <small>(שמואל א' י, יב)</small>, כלומר מי אדוניהם של הנביאים. ויש מפרשים מזה, <b>אָבִי</b> יִבָּחֵן אִיּוֹב עַד נֶצַח <small>(איוב לד, לו)</small>, והוא קריאה לשם יתברך. <b>אָבִי</b> רֶכֶב יִשְׂרָאֵל <small>(מלכים ב' ב, יב)</small>. וכן יקראו התלמידים בנים, בְנֵי הַנְּבִיאִים <small>(מלכים ב' ב, טו)</small>, <b>אֲבִי</b> כָּל תֹּפֵשׂ כִּנּוֹר וְעוּגָב <small>(בראשית ד, כא)</small>, <b>אֲבִי</b> ישֵׁב אֹהֶל וּמִקְנֶה <small>(בראשית ד, כ)</small>, כלומר קדמון ומלמד היה לכל תופש כנור ועוגב, כמו שהאב קודם לבן.
<h3>אבח</h3>
<b>אִבְחַת</b> חָרֶב <small>(יחזקאל כא, כ)</small>, ה<b>אל"ף</b> בחירק, ענינו להט החרב. ויש מפרשים, כמו אבעת בחלוף <b>ה"א</b> ב<b>עי"ן</b> מן בעתה וה<b>אל"ף</b> נוספת. ויש מפרשים, כמו <b>טבחת</b> בחלוף <b>אל"ף</b> ב<b>טי"ת</b> ב<b>אלפא ביתא</b> דאטב"ח.
<h3>אבך</h3>
[הִתְפָּעֵל]<b> וַיִּתְאַבְּכוּ</b> גֵּאוּת עָשָׁן <small>(ישעיה ט, יז)</small>, ענינו ענין גאוה וגהות, ופירושו ויתגאו כגאות עשן וחסרה <b>כ"ף</b> הדמיון, כמו שחסרה במלת לֵב שָׂמֵחַ יֵיטִב גֵּהָה <small>(משלי יז, כב)</small> שפירושו בגהה.
<h3>אבל</h3>
כִּי <b>אָבַל</b> עָלָיו עַמּוֹ <small>(הושע י, ה)</small>, וְנַפְשׁוֹ עָלָיו <b>תֶּאֱבָל</b> <small>(איוב יד, כב)</small>, פירוש בעודו בחיים תאבל הנפש עד אבוד הגוף. <b>והפעל הכבד</b> [הִפְעִיל] <b>הֶאֱבַלְתִּי</b> כִּסֵּתִי עָלָיו אֶת תְּהוֹם <small>(יחזקאל לא, טו)</small>. <b>וההתפעל</b>, כִּי <b>הִתְאַבֵּל</b> שְׁמוּאֵל אֶל שָׁאוּל <small>(שמואל א' טו, לה)</small>, <b>וַיִּתְאַבֵּל</b> עַל בְּנוֹ <small>(בראשית לז, לד)</small>, עַד מָתַי אַתָּה <b>מִתְאַבֵּל</b> <small>(שמואל א' טז, א)</small>. <b>והתאר</b> <b>אָבֵל</b> וַחֲפוּי רֹאשׁ <small>(אסתר ו, יב)</small>, <b>כַּאֲבֶל</b> אֵם <small>(תהלים לה, יד)</small>, פירוש כמו התינוק, שמניקתו אמו ומתה והוא בוכה וקודר שאין לו מי שתניקהו, ושדי האם היו חייו כן קודר שחותי, כן פירשו אדוני אבי ז"ל. והקבוץ כַּאֲשֶׁר<b> אֲבֵלִים</b> יְנַחֵם <small>(איוב כט, כה)</small>. <b>והשׁם</b> <b>אֵבֶל</b> כָּבֵד זֶה לְמִצְרָיִם <small>(בראשית נ, יא)</small>, והוא בחמש נקודות וכלם שהם מענין אֵבֶל ענינם ידוע. ויש מענין שממה והשחתה, עַל כֵּן <b>תֶּאֱבַל</b> הָאָרֶץ וְאֻמְלַל כָּל יוֹשֵׁב בָּהּ <small>(הושע ד, ג)</small>. ולעולם כשתראה המלה הזאת קשורה עם מלת <b>אֻמְלַל</b> הוא לשון חורבה ושממה והשחתה. וכן <b>וַיַּאֲבֶל</b> חֵל וְחוֹמָה יַחְדָּו אֻמְלָלוּ <small>(איכה ב, ח)</small>, <b>אָבַל</b> תִּירוֹשׁ אֻמְלְלָה גָפֶן <small>(ישעיה כד, ז)</small>, וכלם על זה הדרך והאחרים לשון אבל. ויתכן לפרש גם כן וְנַפְשׁוֹ עָלָיו <b>תֶּאֱבָל</b> <small>(איוב יד, כב)</small>, לשון השחתה ואבוד, רוצה לומר שישחתו ויתאבדו הנפש והבשר. וְעַד <b>אָבֵל</b> הַגְּדוֹלָה אֲשֶׁר הִנִּיחוּ עָלֶיהָ <small>(שמואל א' ו, יח)</small>, פירשו בו מישור הגדול, כמו <b>אָבֵל</b> מְחוֹלָה <small>(שופטים ז, כב)</small> שתרגומו <b>מֵישַׁר</b>, וכן וְעַד <b>אָבֵל</b> כְּרָמִים <small>(שופטים יא, לג)</small> <b>מֵישַׁר כְּרָמַיָא</b>. ויש מי שפירש, שה<b>למ"ד</b> תחת <b>נו"ן</b> וטעמו האבן הגדולה שזכר שהניחו עליה הארון, וכן תרגם יונתן <b>וְעַד אַבְנָא רַבְּתָא</b>. ולפי דעתי כי שם האבן הגדולה אשר הניחו עליה הארון <b>אָבֵל</b> היה, כי כן קראו לה על שם האבל שנעשה בה, וכן גרן האטד נקראת <b>אָבֵל</b> מִצְרַיִם <small>(בראשית נ, יא)</small> על שם האבל. ויש בעקר זה מלה אחת יצאה מכלל הפועל והשׁם, רק היא מלת טעם תשתנה לענינים רבים. האחד <b>אֲבָל</b> שָׂרָה אִשְׁתְּךָ <small>(בראשית יז, יט)</small>, <b>אֲבָל</b> בֵּן אֵין לָהּ <small>(מלכים ב' ד, יד)</small>, קמוצי ה<b>בי"ת</b>, ענינם אין זה הדבר לבד, כי גם זה, או אין זה, כי אם זה. ופירוש <b>אֲבָל שָׂרָה אִשְׁתְּךָ</b>, כי הקדוש ברוך הוא בשר לאברהם אבינו על שרה ואמר וּבֵרַכְתִּי אֹתָהּ וְגַם נָתַתִּי מִמֶּנָּה לְךָ בֵּן וגו' <small>(בראשית יז, טז)</small> וַיֹּאמֶר אַבְרָהָם אֶל הָאֱלֹהִים לוּ יִשְׁמָעֵאל יִחְיֶה לְפָנֶיךָ <small>(בראשית יז, יח)</small> השיבהו הקב"ה, אמת שישמעאל יחיה, וגם זה יהיה ששרה אשתך יולדת לך בן. ופירוש <b>אֲבָל בֵּן אֵין לָהּ</b> כי אלישע שאל לשונמית הֲיֵשׁ לְדַבֶּר לָךְ אֶל הַמֶּלֶךְ וגו' <small>(מלכים ב' ד, יג)</small>, השיבתהו בְּתוֹךְ עַמִּי אָנֹכִי יֹשָׁבֶת, כלומר בתוך משפחתי אנכי ישבה, והם ידברו עלי אל המלך, כשאצטרך ואיני צריכה לזה, אמר אלישע ומה לעשות לה. <b>וַיֹּאמֶר גֵּיחֲזִי אֲבָל בֵּן אֵין לָהּ</b>. כלומר לזה ששאלת אותה אינה צריכה, אבל לזה צריכה, כי בן אין לה ואשה זקן. וענין שני <b>אֲבָל</b> אֲשֵׁמִים אֲנַחְנוּ <small>(בראשית מב, כא)</small>, <b>אֲבָל</b> אִשָּׁה אַלְמָנָה אָנִי <small>(שמואל ב' יד, ה)</small>, ענינו אמת, והמשכיל יוכל להבחין בין שני הענינים האלו לפי הענין אל כל אשר ימצא כתוב למעלה מהם. <b>אוּבַל</b> אוּלָי <small>(דניאל ח, ב)</small>, לִפְנֵי <b>הָאֻבָל</b> <small>(דניאל ח, ג)</small>, <b>אוּבַל</b> שם הנהר, <b>אולי</b> שם המקום. ויש מפרשים אותו כמו וְעַל <b>יוּבַל</b> יְשַׁלַּח שָׁרָשָׁיו <small>(ירמיה יז, ח)</small>, שענינו פלגי מים בחילוף <b>אל"ף</b> ב<b>יו"ד</b>.
<h3>אבן</h3>
<b>וְהָאֶבֶן</b> הַזֹּאת <small>(בראשית כח, כב)</small>, וְהוֹצִיא אֶת <b>הָאֶבֶן</b> הָרֹאשָׁה <small>(זכריה ד, ז)</small>, בשש נקודות. והקבוץ <b>אֲבָנִים</b> גְּדֹלוֹת <b>אַבְנֵי</b> עֶשֶׂר אַמּוֹת וְאַבְנֵי שְׁמֹנֶה אַמּוֹת <small>(מלכים א' ז, י)</small>, <b>כְּאַבְנֵי</b> גִר מְנֻפָּצוֹת <small>(ישעיה כז, ט)</small>, <b>אֶבֶן</b> חֵן הַשֹּׁחַד בְּעֵינֵי בְעָלָיו <small>(משלי יז, ח)</small>, <b>אַבְנֵי</b> שֹׁהַם וְאַבְנֵי מִלֻּאִים <small>(שמות כה, ז)</small>, ענינם ידוע. וענין הדומה להם מִשָּׁם רֹעֶה<b> אֶבֶן</b> יִשְׂרָאֵל <small>(בראשית מט, כד)</small>, רצונו לומר כל ישראל, ולפי שהאבן גוף אחד כשרצה לומר כל ישראל כאחד אמר אבן ישראל, או לפי שישראל עקר בנין העולם קראם אבן על דרך משל. ורבי יונה פירשו ראש ישראל, ולא מצאנו שנקרא ראש אבן, אם לא פירש אחריו, כמו <b>אֶבֶן</b> בֹּחַן פִּנַּת יִקְרַת מוּסָד <small>(ישעיה כח, טז)</small>, או כמו שאמר תִּשְׁתַּפֵּכְנָה <b>אַבְנֵי</b> קֹדֶשׁ <small>(איכה ד, א)</small>, ר"ל הנשיאים והגדולים, בתוך <b>אַבְנֵי</b> אֵשׁ הִתְהַלָּכְתָּ <small>(יחזקאל כח, יד)</small>, כלומר כאלו בתוך המלאכים. ואדוני אבי ז"ל פירשו בתוך אבני אקדח, כלומר מרגליות מזהירות כנרות והיה הולך בלילה בתוכם. ויונתן תרגם <b>בְעַמָא קַדִישָׁא סְבַרְתָּא לְמִשְׁלַט</b>, וכן ידמה הפירוש, לפי שאמר אחר כן גם כן וָאֲחַלֶּלְךָ מֵהַר אֱלֹהִים וָאַבֶּדְךָ כְּרוּב הַסֹּכֵךְ מִתּוֹךְ<b> אַבְנֵי</b> אֵשׁ <small>(יחזקאל כח, טז)</small>, והם ישראל, וקראם כן לפי שהם קדושים, וְכָבְשׁוּ <b>אַבְנֵי</b> קֶלַע <small>(זכריה ט, טו)</small>, הם שרי יון, ולפי שהמשיל מלכי בית חשמונאי לאבני נזר לגדולה המשיל שרי יון לאבני קלע לשפלות. ולפי שעושים המשקלות מאבן קראו למשקל אבן, לֹא יִהְיֶה לְךָ בְּכִיסְךָ <b>אֶבֶן וָאָבֶן</b> <small>(דברים כה, יג)</small>, <b>בְּאֶבֶן</b> הַמֶּלֶךְ <small>(שמואל ב' יד, כו)</small>. וכן למשקולת ששוקל בה הבנאי, לפי שהיא מאבן קראוה אבן, וְנָטָה עָלֶיהָ קַו תֹהוּ <b>וְאַבְנֵי</b> בֹהוּ <small>(ישעיה לד, יא)</small>, גם כשהיא מבדיל ועופרת קראוה אבן, אֶת <b>הָאֶבֶן</b> הַבְּדִיל <small>(זכריה ד, י)</small>, <b>אֶבֶן</b> הָעוֹפֶרֶת <small>(זכריה ה, ח)</small>. וְהִנֵּהוּ [וְהִנֵּה ׀הוּא] עֹשֶׂה מְלָאכָה עַל <b>הָאָבְנָיִם</b> <small>(ירמיה יח, ג)</small>, כלי היוצר שעושה עליו כלי החרס, ידוע הוא אצל עושי המלאכה ובלע"ז <b>סיל"א</b>. ואמרו שהוא כמין שתי רחים, לכך נקרא אבנים בלשון שנים, ובארצות האלו אינו כן, כי אם אחד מעץ עגול כדמות הרחים ועליו עושה היוצר המלאכה. ורבי יונה כתב, כי זה הכל שהוא שנים והוא כדמות רחים התחתון והעליון קטן ממנו הם כלי יוצרי ארץ המזרח, וכן וּרְאִיתֶן עַל <b>הָאָבְנָיִם</b> <small>(שמות א, טז)</small>, מקום נפילת הולד מבטן אמו ויקרא משבר, אבל המלה הזאת נגזרה מן <b>בן</b> ו<b>בנים</b> וה<b>אל"ף</b> נוספת. ולפי דעתי, כי <b>וּרְאִיתֶן עַל הָאָבְנָיִם</b>, הוא הרחם עצמו ונקרא<b> אָבְנַיִם</b> על שם הבנים. וכן נקרא משבר על שבר האשה היולדה וחבליה, כי אם היה אבנים מקום נפילת הולד אחר יציאתו מבטן אמו למה אמר וראיתן על האבנים והלא קודם יציאת כולו מהרחם יראה בו אם זכר אם נקבה, כי הזכר פניו למטה והנקבה פניה למעלה <small>(סוטה יא ע"ב)</small> ועוד למה יקרא משבר מקום נפילת הולד? וענה שאמר הכתוב הַאֲנִי אַשְׁבִּיר וְלֹא אוֹלִיד <small>(ישעיה סו, ט)</small>, נמצא שהמשבר קודם ללידה. וקראו אבנים בלשון שנים לענין הצירים שהם כפתח הרחם שהם שנים כמו שני צירי הדלת. וכן אמרו רבותינו <small>(בכורות מה ע"א)</small> תניא ר' אליעזר אומר כשם שצירים לבית כך צירים לאשה שיאמר וַתִּכְרַע וַתֵּלֶד כִּי נֶהֶפְכוּ עָלֶיהָ צִרֶיהָ <small>(שמואל א' ד, יט)</small>, ומה שאמר דניאל נֶהֶפְכוּ צִירַי עָלַי <small>(דניאל י, טז)</small>, דמה ציריו לצירי יולדה, והצירים הם לאשה כצירי הרחם, כי צירים שם משותף יאמר לצירי הדלת ויאמר לחבלים. ואדוני אבי ז"ל כתב, כי וְהִנֵּהוּ [וְהִנֵּה ׀הוּא] עֹשֶׂה מְלָאכָה עַל <b>הָאָבְנָיִם</b> ה<b>אל"ף</b> נוספת והוא מלשון בנין.
<h3>אבס</h3>
בְּאֵין אֲלָפִים <b>אֵבוּס</b> בָּר <small>(משלי יד, ד)</small>, פירוש <b>אֵבוּס בָּר</b> בהעדר הבקר יהיה אוצר התבואה נקי, כלומר ריקן, <b>אֵבוּס</b> בְּעָלָיו <small>(ישעיה א, ג)</small>, <b>שם</b> בפלס <b>אֵטוּן</b> מִצְרָיִם <small>(משלי ז, טז)</small>, בָּנִים לֹא <b>אֵמֻן</b> בָּם <small>(דברים לב, כ)</small>, והוא אחד בסמוך ובמוכרת, ופירושו מקום מאכל הבהמות. וכן אִם יָלִין עַל <b>אֲבוּסֶךָ</b> <small>(איוב לט, ט)</small>, ה<b>אל"ף</b> בחטף-פתח. ובתוספת <b>מ"ם</b> פִּתְחוּ <b>מַאֲבֻסֶיהָ</b> <small>(ירמיה נ, כו)</small>, והם המקומות שיאצרו בהם הפירות. והפעול מהקל מִשּׁוֹר<b> אָבוּס</b> <small>(משלי טו, יז)</small>, ולרבים וּבַרְבֻּרִים<b> אֲבוּסִים</b> <small>(מלכים א' ה, ג)</small> פירוש מפוטמים, שעומדים תמיד על האבוס.
<h3>אבק</h3>
<b>אָבָק</b> וְעָפָר <small>(דברים כח, כד)</small>, וּפִרְחָם <b>כָּאָבָק</b> יַּעֲלֶה <small>(ישעיה ה, כד)</small>, כולו קמוץ ואיננו סמוך כאשר כתב <small>(שם)</small> החכם רבי אברהם אבן עזרא, והוא טעה בין זה ובין <b>כְּאָבָק</b> דַּק <small>(ישעיה כט, ה)</small>, הנמצא במקצת ספרים ה<b>אל"ף</b> בשוא ופתח והוא סמוך, ופירוש כאבק הדברים הדקים, כי אין רצונו לומר עפר לבדו. וברוב הספרים גם הוא קמץ ה<b>אל"ף</b> אבל ה<b>כ"ף</b> בשוא כְּאָבָק דק, ומסורת עליו לית. ומסרה אחרת מצאתי על וְהָיָה <b>לְאָבָק</b> <small>(שמות ט, ט)</small> כל אבקא קמץ, והנה שכח וְעָנָן <b>אֲבַק</b> רַגְלָיו <small>(נחום א, ג)</small>, אולי כללו עם אות השמוש, העפר הדק יקרא אבק, וכן הסמים השחוקים הדק, מִכֹּל <b>אַבְקַת</b> רוֹכֵל <small>(שיר השירים ג, ו)</small>. <b>והנפעל</b> ממנו <b>וַיֵּאָבֵק</b> אִישׁ עִמּוֹ <small>(בראשית לב, כה)</small>, כלומר העלו אבק ברגליהם בהתחזקם זה עם זה.
<h3>אבר</h3>
<b>אֲבִיר</b> יַעֲקֹב <small>(בראשית מט, כד)</small>. ומשקל אחר <b>אַבִּיר</b> הָרֹעִים <small>(שמואל א' כא, ח)</small>, וְאוֹרִיד <b>כַּאבִּיר [כַּבִּיר]</b> יוֹשְׁבִים <small>(ישעיה י, יג)</small>, משפטו כְּאַבִּיר ובנוח ה<b>אל"ף</b> הוטלה תנועותה על ה<b>כ"ף</b>. ועוד נכתבנו בשרש <b>כבר</b>. <b>אַבִּירֵי</b> בָשָׁן <small>(תהלים כב, יג)</small>, לֶחֶם <b>אַבִּירִים</b> אָכַל אִישׁ <small>(תהלים עח, כה)</small>, אֶשְׁתּוֹלְלוּ <b>אַבִּירֵי</b> לֵב <small>(תהלים עו, ו)</small>, ענין אלו וענין הדומה להם לשון עוצם וחוזק. ופירוש <b>לֶחֶם אַבִּירִים</b> על המן שירד להם מן השמים, שהם אבירים, כמו שנאמר עליהם חֲזָקִים כִּרְאִי מוּצָק <small>(איוב לז, ח)</small>, דַּהֲרוֹת <b>אַבִּירָיו</b> <small>(שופטים ה, כב)</small>, הסוסים החזקים. וענין שני מִי יִתֶּן לִּי <b>אֵבֶר</b> כַּיּוֹנָה <small>(תהלים נה, ז)</small>, אֶרֶךְ <b>הָאֵבֶר</b> <small>(יחזקאל יז, ג)</small>, בחמש נקודות. ומשקל, אחר אִם <b>אֶבְרָה</b> חֲסִידָה וְנֹצָה <small>(איוב לט, יג)</small>, <b>בְּאֶבְרָתוֹ</b> יָסֶךְ לָךְ <small>(תהלים צא, ד)</small>, יִשָּׂאֵהוּ עַל <b>אֶבְרָתוֹ</b> <small>(דברים לב, יא)</small>, ענינם והדומה להם כנף. <b>והפעל הכבד ממנו</b> [הִפְעִיל] הֲמִבִּינָתְךָ <b>יַאֲבֶר</b> נֵץ <small>(איוב לט, כו)</small>, יעוף, ופירושו לפניו <b>יפרוש כנפיו לתימן</b>. ופירש אדני אבי ז"ל מזה <b>הָבֵרוּ</b> הַחִצִּים <small>(ירמיה נא, יא)</small>, ומשפטו <b>הַאֲבֵרוּ</b> ונחה ה<b>אל"ף</b> כמנהג, וענינו שימו אברה בחצים כדי לישרם.
<h3>אגד</h3>
<b>אֲגֻדַּת</b> אֵזוֹב <small>(שמות יב, כב)</small>, הַתֵּר<b> אֲגֻדּוֹת</b> מוֹטָה <small>(ישעיה נח, ו)</small>, ענין אלו והדומה להם ענין אסיפת הדברים וקשירתם יחד. ואמרו חז"ל <small>(פרה פרק יא, משנה ט)</small> מצות אזוב שלשה קלחין, ובהם שלשה גבעולין. וכן וַיִּהְיוּ <b>לַאֲגֻדָּה</b> אֶחָת <small>(שמואל ב' ב, כה)</small> כלומר בקבוץ אחר והסכמה אחת. וכן <b>וַאֲגֻדָּתוֹ</b> עַל אֶרֶץ יְסָדָהּ <small>(עמוס ט, ו)</small>, כלומר עצתו והסכמתו. ולפי דעתי, כי השלש יסודות אשר על הארץ קרא אגודה, לפי שהם אגודה אחת זו על זו על הארץ, לפיכך אמר <b>וַאֲגֻדָּתוֹ עַל אֶרֶץ יְסָדָהּ</b>.
<h3>אגז</h3>
אֶל גִּנַּת <b>אֱגוֹז</b> יָרַדְתִּי <small>(שיר השירים ו, יא)</small>, ענינו ידוע.
<h3>אגל</h3>
<b>אֶגְלֵי</b> טָל <small>(איוב לח, כח)</small>, כמו רסיסי לילה שפירושו טיפים הידוע בדברי רז"ל, טפת מים טפת יין. עַד <b>אֶגְלַיִם</b> יִלְלָתָהּ <small>(ישעיה טו, ח)</small>, שם מקום.
<h3>אגם</h3>
<b>לַאֲגַם</b> מַיִם <small>(תהלים קז, לה)</small>, וְהָיָה הַשָּׁרָב <b>לַאֲגָם</b> <small>(ישעיה לה, ז)</small> פירוש מקום השרב יהיה לאגם, ובקבוצו נדגש תמורת הנח וְעַל <b>הָאֲגַמִּים</b> <small>(שמות ח, א)</small>, ובסמיכות נפל, או היא משקל אחר כמו וְשַׂמְתִּיהָ לְמוֹרַשׁ קִפֹּד <b>וְאַגְמֵי</b> מָיִם <small>(ישעיה יד, כג)</small>, <b>אַגְמֵי</b> נָפֶשׁ <small>(ישעיה יט, י)</small>, ופירושו האגמים שיצודו בהם הדגים, עַל יְאֹרֵיהֶם וְעַל <b>אַגְמֵיהֶם</b> <small>(שמות ז, יט)</small> ענין אלו והדומה להם מקום מקוה המים <b>פל"ו</b> בלע"ז או אשתיין. הֲתָשִׂים <b>אַגְמֹן</b> בְּאַפּוֹ <small>(איוב מ, כו)</small>, הוא כלי כמין מחט ברזל שצדים בו הדגים, ויורה עליו וּבְחוֹחַ תִּקֹּב לֶחֱיוֹ, ונקרא כן לפי שראשו כפוף כמו הגומא. הֲלָכֹף <b>כְּאַגְמֹן</b> רֹאשׁוֹ <small>(ישעיה נח, ה)</small>, ענינו כמו גומא, והוא הפוך <b>בוד"א</b> בלע"ז והוא, הנקרא בלשון רבותינו ז"ל גמי. וכן וְאֶת <b>הָאֲגַמִּים</b> שָׂרְפוּ בָאֵשׁ <small>(ירמיה נא, לב)</small>, כלומר כל הגומא הגדל על הנהרת שרפו באש, כדי שלא ימנעם רוב הגומא מלבא במדינות. ורבי יונה פירשו כמו מבצרים, ודמה אותו ללשון ערב שקורים למבצרים אגא"ם כִּפָּה <b>וְאַגְמוֹן</b> <small>(ישעיה מ, יד)</small> גמא, אמר כפה על החזקים ואגמון על החלשים כגמא, או יהיה שם לשלטון כמו שמצאנו בדברי רבותינו <small>(ברכות לב ע"ב)</small> מצא אותו הגמון, הגמון וקומון <small>(שבת קמה ע"ב)</small> פירוש שלטון. כְּדוּד נָפוּחַ <b>וְאַגְמֹן</b> <small>(איוב מא, יב)</small>, יש שפירשו כמו גמא, ויש שפירשו לפי ענינו כמו דוד, ויש מי שאמר שהוא במשמעו מן אגם והוא רמז לאיד העולה מן המים בזמן החורף.
<h3>אגן</h3>
וַיָּשֶׂם <b>בָּאַגָּנֹת</b> <small>(שמות כד, ו)</small>, הם המזרקים, וכמוהו <b>אַגַּן</b> הַסַּהַר <small>(שיר השירים ז, ג)</small>, לפי שתבניתו עגול כתבנית הסהר שהוא הירח.
<h3>אגף</h3>
אַתָּה וְכָל <b>אֲגַפֶּיךָ</b> <small>(יחזקאל לט, ד)</small>, וְכָל <b>אֲגַפָּיו</b> אֱזָרֶה לְכָל רוּחַ <small>(יחזקאל יב, יד)</small>, וְאֵת כָּל מִבְרָחָו [מִבְרָחָיו] בְּכָל <b>אֲגַפָּיו</b> <small>(יחזקאל יז, כא)</small>. וכתב אדוני אבי, כי ה<b>אל"ף</b> נוסף ופירושו כנפיו, כלומר חיילותיו שהם דומים לכנפים, וכבר נאמר זה הלשון על החיילות, כאמרו וְהָיָה מֻטּוֹת כְּנָפָיו <small>(ישעיה ח, ח)</small> ודומה ללשון ארמית שקורין לכנפים<b> גַּפִּין</b>, והדגש לחסרון <b>דל"ת</b> נדפין, וכן מצאנו בדברי רז"ל ב<b>דל"ת</b> <small>(כתובות קה ע"ב)</small> פרח גדפא ויתיב ליה ברישיה, וה<b>אל"ף</b> נוספת וכן בדברי רז"ל <small>(חולין מו ע"א)</small> עד בין אגפים.
<h3>אגר</h3>
<b>אָגְרָה</b> בַקָּצִיר מַאֲכָלָהּ <small>(משלי ו, ח)</small>, וְיַיִן לֹא תִשְׁתֶּה וְלֹא <b>תֶאֱגֹר</b> <small>(דברים כח, לט)</small>, ענינו ענין אסיפה, וכן כל אשר תמצא במקרא מעקר זה <b>וְאִגֶּרֶת</b> פְּתוּחָה <small>(נחמיה ו, ה)</small>, ענינה ידוע והוא הספר השלוח, וגם היא מלשון אסיפה, לפי שאוספין בה דברים הרבה נקראת המגילה אגרת. והקבוץ וְגַם <b>אִגְּרוֹת</b> כָּתַב עַל אֶפְרַיִם וּמְנַשֶּׁה <small>(דברי הימים ב' ל, א)</small> אך <b>לַאֲגוֹרַת</b> כֶּסֶף <small>(שמואל א' ב, לו)</small>, ה<b>אל"ף</b> נוסף והוא כמו גרה וענינו מטבע כסף, וכן פירש המתרגם <b>לְמָעָה דִכְסַף</b>.
<h3>אדב</h3>
<b>וְלַאֲדִיב</b> אֶת נַפְשֶׁךָ <small>(שמואל א' ב, לג)</small>, ענינו כמו ולדאיב, והוא הפוך מן<b> דַאֲבוֹן</b> נָפֶשׁ <small>(דברים כח, סה)</small>, והוא מבנין <b>הפעיל</b> משפטו ולהאדיב כמו לַשְׁמִד מָעֻזְנֶיהָ <small>(ישעיה כג, יא)</small>, כמו להשמיד.
<h3>אדם</h3>
<b>אָדְמוּ</b> עֶצֶם מִפְּנִינִים <small>(איכה ד, ז)</small> <b> והפעול מן הדגוש</b> [פֻּעַל] מָגֵן גִּבֹּרֵיהוּ <b>מְאָדָּם</b> <small>(נחום ב, ד)</small>, וְעֹרֹת אֵילִם <b>מְאָדָּמִים</b> <small>(שמות כה, ה)</small>.<b> ופועל כבד אחר</b> [הִפְעִיל] אִם <b>יַאְדִּימוּ</b> כַתּוֹלָע <small>(ישעיה א, יח)</small>.<b> וההתפעל</b> אַל תֵּרֶא יַיִן כִּי <b>יִתְאַדָּם</b> <small>(משלי כג, לא)</small>. <b>והתאר</b> דּוֹדִי צַח <b>וְאָדוֹם</b> <small>(שיר השירים ה, י)</small>, וְיִקְחוּ אֵלֶיךָ פָרָה <b>אֲדֻמָּה</b> <small>(במדבר יט, ב)</small>, <b>אֲדֻמִּים</b> כַּדָּם <small>(מלכים ב' ג, כב)</small>, <b>והתאר עוד</b> <b>אַדְמוֹנִי</b> עִם יְפֵה עֵינַיִם <small>(שמואל א' טז, יב)</small>. ובהכפל ה<b>עי"ן</b> וה<b>למ"ד</b> ר"ל בו רוב האדמימות, אוֹ <b>אֲדַמְדָּם</b> <small>(ויקרא יג, מט)</small> וכן אמרו רבותינו ז"ל <small>(ספרא פרשת מצורע פרק יד, ב)</small> ירקרק ירוק שבירוקים, אדמדם.... אדום שבאדומים. נֶגַע לָבָן <b>אֲדַמְדָּם</b> <small>(ויקרא יג, מב)</small>, לְבָנָה <b>אֲדַמְדֶּמֶת</b> <small>(ויקרא יג, כד)</small>, פתוך ומעורב בשני מראים לובן ואודם. <b>אֹדֶם</b> פִּטְדָה <small>(שמות כח, יז)</small>, נקראת כן האבן לפי שהיא אדומה וענינם ידוע. וענין אדם ואדמה גם כן ידוע, ואדם נקרא על שם האדמה אשר לוקח משם, והמין נקרא על שמו אדם. ויבא אדמה בענין ארץ, עַל פְּנֵי <b>הָאֲדָמָה</b> <small>(במדבר יב, ג)</small> ועל השדה, עֹבֵד<b> אַדְמָתוֹ</b> <small>(משלי יב, יא)</small>, אִם עָלַי <b>אַדְמָתִי</b> תִזְעָק <small>(איוב לא, לח)</small>, ועל העפר, <b>וַאֲדָמָה</b> עַל רֹאשׁוֹ <small>(שמואל א' ד, יב)</small>. ונסמך לעפר <b>אַדְמַת</b> עָפָר <small>(דניאל יב, ב)</small>, כמו טִּיט הַיָּוֵן <small>(תהלים מ, ג)</small>. ואדם יקרא על הפרט, <b>אָדָם</b> כִּי יַקְרִיב מִכֶּם קָרְבָּן <small>(ויקרא א, ב)</small>, ועל הכלל, <b>מֵאָדָם</b> עַד בְּהֵמָה <small>(בראשית ו, ז)</small>, אֶת <b>הָאָדָם</b> אֲשֶׁר בָּרָאתִי <small>(בראשית ו, ז)</small>, ועל קצת הכלל, וְרִחַק י"י אֶת <b>הָאָדָם</b> <small>(ישעיה ו, יב)</small>, וְהוּא יִהְיֶה פֶּרֶא <b>אָדָם</b> <small>(בראשית טז, יב)</small>, כלומר אדם מדברי כפרא. גַּם בְּנֵי <b>אָדָם</b> גַּם בְּנֵי אִישׁ <small>(תהלים מט, ג)</small> <b>בְּנֵי אָדָם</b> הם המון העם, <b>בְּנֵי אִישׁ</b> הם הגדולים, כמו גִּדְעוֹן בֶּן יוֹאָשׁ אִישׁ יִשְׂרָאֵל <small>(שופטים ז, יד)</small>, ר"ל גדול ישראל וראשם. וּבְיִשְׂרָאֵל <b>וּבָאָדָם</b> <small>(ירמיה לב, כ)</small>, רוצה לומר ובשאר בני אדם, כלומר באומות. ויונתן תרגם <b>וּלְיִשְֹרָאֵל עֲבַדְתָּא פְּרִישָׁן בּגוֹ בְּנֵי אֱנָשָׁא</b>. וקראו לנשים בלבד אדם, כְּתִפְאֶרֶת<b> אָדָם</b> לָשֶׁבֶת בָּיִת <small>(ישעיה מד, יג)</small>, וְנֶפֶשׁ <b>אָדָם</b> מִן הַנָּשִׁים <small>(במדבר לא, לה)</small>. ואדוני אבי ז"ל פירש <b>כְּתִפְאֶרֶת אָדָם</b> ולמה? לשבת בית לא לצורך אחר, כמו וְיַנִּיחֻהוּ תַחְתָּיו...מִמְּקוֹמוֹ לֹא יָמִישׁ <small>(שם)</small>. הַרְחֵק מְאֹד <b>בֵאָדָם [מֵאָדָם]</b> הָעִיר <small>(יהושע ג, טז)</small>, שם עיר.
<h3>אדן</h3>
לָכֵן יְשַׁלַּח <b>הָאָדוֹן</b> <small>(ישעיה י, טז)</small>, <b>וַאדֹנִי</b> זָקֵן <small>(בראשית יח, יב)</small>, <b>לַאֲדֹנֵי</b> הָאֲדֹנִים <small>(תהלים קלו, ג)</small>. ובא המלה בלשון תפארת ליחיד <b>אֲדֹנִים</b> קָשֶׁה, אִם <b>אֲדֹנָיו</b> יִתֶּן לוֹ אִשָּׁה <small>(שמות כא, ד)</small>. ובא חסר ה<b>יו"ד</b> יֹאמַר נָא <b>אֲדֹנֵנוּ</b> <small>(שמואל א' טז, טז)</small>, אַל תַּלְשֵׁן עֶבֶד אֶל <b>אֲדֹנָו [אֲדֹנָיו]</b> <small>(משלי ל, י)</small>, והענין ידוע. והשׁם הנכבד <b>אֲדֹנָי</b> בלשון רבים לכבוד, והוא קמוץ והוא בסימן רבוי אחד לבד, כמו וְקָרַע לוֹ <b>חַלּוֹנָי</b> <small>(ירמיה כב, יד)</small>, וְאֹרְגִים <b>חוֹרָי</b> <small>(ישעיה יט, ט)</small>, או היא <b>יו"ד</b> היחס כ<b>יו"ד</b> מוֹכִיחַ אָדָם<b> אַחֲרַי</b> <small>(משלי כח, כג)</small>,<b> וּלְכִילַי</b> לֹא יֵאָמֵר שׁוֹעַ <small>(ישעיה לב, ה)</small>.<b> וְאֲדֹנַי</b> שהוא לשון חול הוא בפתח, הִנֶּה נָּא <b>אֲדֹנַי</b> <small>(בראשית יט, ב)</small>, אבל וַיֹּאמַר <b>אֲדֹנָי</b> אִם נָא מָצָאתִי חֵן בְּעֵינֶיךָ <small>(בראשית יח, ג)</small> הוא קמוץ, והוא מחלוקת בין רבותינו ז"ל <small>(שבועות לה ע"ב)</small> יש אומרים, שהוא חול ולגדול שבהם אמר. ויש אומרים שהוא קדש, וכן וַיֹּאמֶר לוֹט אֲלֵהֶם אַל נָא <b>אֲדֹנָי</b> <small>(בראשית יט, יח)</small>, אומרים שהוא קדש. ומצאנו בִּי <b>אֲדֹנָי</b> בַּמָּה אוֹשִׁיעַ אֶת יִשְׂרָאֵל <small>(שופטים ו, טו)</small>, קמוץ ואינו בהפסק, ואפשר כי מפני הזקף נקמץ כי לשון חול הוא כי עדיין לא ידע גדעון שהוא מלאך. וענין שני כִּכָּר <b>לָאָדֶן</b> <small>(שמות לח, כז)</small>, וּשְׁנֵי <b>אֲדָנִים</b> תַּחַת הַקֶּרֶשׁ הָאֶחָד <small>(שמות כו, כה)</small>, <b>וְהָאֲדָנִים</b> לָעַמֻּדִים <small>(שמות לח, יז)</small>, האדנים היו חלולים והיו נכנסים ידות הקרשים לתוכם, וכן העמודים והיו סומכים אותם. וכן על מה <b>אֲדָנֶיהָ</b> הָטְבָּעוּ <small>(איוב לח, ו)</small> כלומר יסודותיה.
<h3>אדר</h3>
מָה <b>אַדִּיר</b> שִׁמְךָ <small>(תהלים ח, ב)</small> <b> נֶאְדָּרִי</b> בַּכֹּחַ <small>(שמות טו, ו)</small>, <b>נפעל</b> וה<b>יו"ד</b> נוסף. ורבי יונה אמר באחד מהפנים, שה<b>תי"ו</b> סימן הנקבה נופלת ועקרו נאדרית, והראשון הוא הנכון, וענין נאדרי על הימין בלשון זכר, או טעמו על השם יתברך. וְצִי <b>אַדִּיר</b> <small>(ישעיה לג, כא)</small>, <b>בְּאַדִּיר</b> יִפּוֹל <small>(ישעיה י, לד)</small> פירוש ביד אדיר, בְּסֵפֶל <b>אַדִּירִים</b> <small>(שפטים ה, כה)</small>, פירוש בספל הראוי לשתות בו גדולים ונכבדים, או פירושו הרועים הגדולים, כמו <b>אַדִּירֵי</b> הַצֹּאן <small>(ירמיה כה, לד)</small>, <b>והתאר</b> לנקבה להיות לְגֶפֶן <b>אַדָּרֶת</b> <small>(יחזקאל יז, ח)</small>, כִּי שֻׁדְּדָה <b>אַדַּרְתָּם</b> <small>(זכריה יא, ג)</small>. <b>והשׁם</b> <b>אֶדֶר</b> הַיְקָר <small>(זכריה יא, יג)</small>, <b>אֶדֶר</b> תַּפְשִׁטוּן <small>(מיכה ב, ח)</small>, בשש נקודות, ויתכן להיות <b>כִּי שֻׁדְּדָה אַדַּרְתָּם</b> שם זולתי תאר. <b>והפועל הכבד</b> [הִפְעִיל] יַגְדִּיל תּוֹרָה <b>וְיַאְדִּיר</b> <small>(ישעיה מב, כא)</small>, כל אשר המצא מעקר זה הוא לשון גדולה ועוצם גבורה, <b>כְּאַדֶּרֶת</b> שֵׂעָר <small>(בראשית כה, כה)</small>, טלית בעלת שער כמו אווזה שקורץ <b>אשקלוינ"ה</b> בלע"ז. וקראוה אדרת לחשיבותה וגדולתה, וכן <b>אַדֶּרֶת</b> שִׁנְעָר <small>(יהושע ז, כא)</small>, ויתכן להיות כמהו <b>אֶדֶר</b> תַּפְשִׁטוּן <small>(מיכה ב, ח)</small>.
<h3>אהב</h3>
וְיִשְׂרָאֵל <b>אָהַב</b> אֶת יוֹסֵף <small>(בראשית לז, ג)</small>, כַּאֲשֶׁר <b>אָהֵב</b> אָבִיו <small>(בראשית כז, יד)</small>, כִּי <b>אֲהֵבְךָ</b> וְאֶת בֵּיתֶךָ <small>(דברים טו, טז)</small>, <b>וַיֶּאֱהַב</b> יִצְחָק אֶת עֵשָׂו <small>(בראשית כה, כח)</small>, לְזֶרַע אַבְרָהָם <b>אֹהַבְךָ</b> <small>(דברי הימים ב' כ, ז)</small>, כמו <b>בֹּרַאֲךָ</b> יַעֲקֹב <small>(ישעיה מג, א)</small>, חֲמוֹר <b>שֹׂנַאֲךָ</b> <small>(שמות כג, ה)</small>, אֲשֶׁר אָנֹכִי <b>שֹׁלֵחֲךָ</b> <small>(שמואל א' כא, ג)</small>, <b>אָהֲבוּ</b> הֵבוּ <small>(הושע ד, יח)</small>, אבל הבו משרש <b>יהב</b> כמו שאני עתיד לבארו במקומו בעזרת השם. <b>אֶהֱבוּ</b> אֶת י"י <small>(תהלים לא, כד)</small>, אֲנִי <b>אֹהֲבַיה</b> [אֹהֲבַי] <b>אֵהָב</b> וּמְשַׁחֲרַי יִמְצָאֻנְנִי <small>(משלי ח, יז)</small>, <b>וָאֹהַב</b> אֶת יַעֲקֹב <small>(מלאכי א, ב)</small>. <b>והנפעל</b> <b>הַנֶּאֱהָבִים</b> וְהַנְּעִימִם <small>(שמואל ב' א, כג)</small>. <b>והפועל הכבד</b> [פִּעֵל] וְרִדְּפָה אֶת <b>מְאַהֲבֶיהָ</b> <small>(הושע ב, ז)</small>, <b>תְּאֵהֲבוּ</b> פֶתִי <small>(משלי א, כב)</small> והצרי במקום פתח. <b>והשׁם</b> אִם תָּעִירוּ וְאִם תְּעוֹרְרוּ אֶת <b>הָאַהֲבָה</b> <small>(שיר השירים ב, ז)</small>, אִם יִתֵּן אִישׁ אֶת כָּל הוֹן בֵּיתוֹ <b>בָּאַהֲבָה</b> <small>(שיר השירים ה, ז)</small>, נִפְלְאַתָה <b>אַהֲבָתְךָ</b> לִי <small>(שמואל ב' א, כו)</small>, אבל <b>לְאַהֲבָה</b> אֶת י"י אֱלֹהֶיךָ <small>(דברים יט, ט)</small>, <b>בְּאַהֲבָתוֹ</b> אֹתָהּ <small>(בראשית כט, כ)</small>, מקור בתוספת <b>ה"א</b>. <b>והשׁם</b> בלשון זכר <b>אַהַב</b>, וקבוצו אַיֶּלֶת <b>אֲהָבִים</b> <small>(משלי ז, יח)</small> ומשקל אחר נִתְעַלְּסָה <b>בָּאֳהָבִים</b> <small>(משלי ז, יח)</small>, ה<b>אל"ף</b> בקמץ חטף והנפרד <b>אֹהֶב</b> בפלס <b>אֹהֶל</b>, וכל שהם מעיקר זה ענינם ידוע.
<h3>אהה</h3>
נכתבנו בשרש <b>הה</b>.
<h3>אהי</h3>
<b>אֱהִי</b> מַלְכְּךָ אֵפוֹא <small>(הושע יג, י)</small>, <b>אֱהִי</b> דְבָרֶיךָ מָוֶת <small>(הושע יג, יד)</small>, <b>אֱהִי</b> קָטָבְךָ שְׁאוֹל <small>(הושע יג, יד)</small>, פירוש רבי יונה בן ג'נאח כמו איה. ולפי דעתי כי משפט כל אלו להיות אהיה וה<b>אל"ף</b> מאותיות <b>א"י"ת"ן</b> הנוספות, ופירוש אני אהיה קיים לעולם, אבל <b>מַלְכְּךָ אֵפוֹא</b>? ופירוש אֱהִי דְבָרֶיךָ מָוֶת אני אהיה סבת דבריך למות ואהיה סבת <b>קָטָבְךָ שְׁאוֹל</b>. וענין <b>דְבָרֶיךָ</b> מן דֶּבֶר כָּבֵד מְאֹד <small>(שמות ט, ג)</small>.
<h3>אהל</h3>
<b>וַיֶּאֱהַל</b> עַד סְדֹם <small>(בראשית יג, יג)</small>, פירוש נטה אהלו, כלומר נטה אהלו ממקום למקום ולא קבע לו מקום עד שבא אל סדום. <b>והפעל הכבד</b> [הִפְעִיל] הֵן עַד יָרֵחַ וְלֹא<b> יַאֲהִיל</b> <small>(איוב כה, ה)</small>, אפילו עד ירח, שהוא מן העליונים יהיה קצפו שלא יאהיל, כלומר כאילו אינו באהלו שהוא הרקיע, וכן שאר הככבים לא זכו בעיניו, ועוד נכתבו בשרש <b>הלל</b>.<b> והשׁם</b> אשר נבנה הפועל ממנו אִם אָבֹא <b>בְּאֹהֶל</b> בֵּיתִי <small>(תהלים קלב, ג)</small>, וְהָלַכְתָּ <b>לְאֹהָלֶיךָ</b> <small>(דברים טז, ז)</small>. ובא בשתי ידיעות בְּתוֹךְ <b>הָאָהֳלִי</b> <small>(יהושע ז, כא)</small>, כמו וְנָתַן אֶת <b>הָעֶרְכְּךָ</b> <small>(ויקרא כו, כג)</small>, <b>וְהַחֶצְיוֹ</b> אֶל מוּל הַר עֵיבָל <small>(יהושע ח, לג)</small>, ענינם ידוע. ומזה הענין וְלֹא <b>יַהֵל</b> שָׁם עֲרָבִי <small>(ישעיה יג, כ)</small>, שמשפטו יאהל, וה<b>יו"ד</b> פתוחה להבדיל בינו ובין אִם אֶרְאֶה אוֹר כִּי <b>יָהֵל</b> <small>(איוב לא, כו)</small> שהוא ענין אחר ושרש אחר. וענין אחר <b>כַּאֲהָלִים</b> נָטַע י"י <small>(במדבר כד, ו)</small>, מֹר<b> וַאֲהָלוֹת</b> <small>(תהלים מה, ט)</small>, מֹר <b>אֲהָלִים</b> <small>(משלי ז, יז)</small> פירשו בו כי הוא הבושם הנקרא בלשון ערבי <b>סנד"ל</b>. והגאון רב סעדיה ז"ל פירש <b>כַּאֲהָלִים נָטַע י"י</b> כמו <b>כאהלים</b> ודומה לו לשון נטיה על האהל וְיִטַּע <b>אָהֳלֵי</b> אַפַּדְנוֹ <small>(דניאל יא, מה)</small>, ועל הדרך הזה כַּאֲשֶׁר רָאִיתִי לְצוֹר שְׁתוּלָה בְנָוֶה <small>(הושע ט, יג)</small>, ויהיה אהלים מן <b>אֹהֶל</b>, כמו <b>בְּקָרִים</b> מן <b>בֹּקֶר</b>, וכמו <b>בְּשָֹמִים</b> מן <b>בֹּשֶֹם</b>.
<h3>או</h3>
וְהִקְרִיב מִן הַתֹּרִים <b>אוֹ</b> מִן בְּנֵי הַיּוֹנָה <small>(ויקרא א, יד)</small>, ענינו ידוע, וכמו שהוא בלשון הקדש כן לועזין אותו. והביא מהם רבי יונה משתנים מחביריהם, יש שהם במקום אם, כמו <b>אוֹ</b> עָשִׂיתִי בְנַפְשִׁו [בְנַפְשִׁי] שֶׁקֶר <small>(שמואל ב' יח, יג)</small>, <b>אוֹ</b> אַיֵּה אֱלֹהֵי הַמִּשְׁפָּט <small>(מלאכי ב, יז)</small>, <b>אוֹ</b> בְנִבְלַת חַיָּה טְמֵאָה <small>(ויקרא ה, ב)</small>. והביא בענין איך, <b>אוֹ</b> נָשִׂישׂ שֵׁבֶט בְּנִי מֹאֶסֶת כָּל עֵץ <small>(יחזקאל כא, טו)</small>, פירושו איך נשיש והחרב הזאת הוחדה לכרות שבט בני ומואסת שאר העצים. ועוד הביא ענין <b>וי"ו</b> העטף, <b>אוֹ</b> הוֹדַע אֵלָיו חַטָּאתוֹ אֲשֶׁר חָטָא <small>(ויקרא ד, כח)</small>, <b>אוֹ</b> אָז יִכָּנַע <small>(ויקרא כו, מא)</small>, <b>אוֹ</b> לָאַיִל תַּעֲשֶׂה <small>(במדבר טו, ו)</small>, זַרְזִיר מָתְנַיִם <b>אוֹ</b> תָיִשׁ <small>(משלי ל, לא)</small>. <b>אוֹ</b> חֻפְשָׁה לֹא נִתַּן לָהּ <small>(ויקרא יט, כ)</small>, כמו והודע, ואז יכנע, ולאיל, וחופשה, וחיש. ולפי דעתי, כי לא יצא אחד מהם מדרך חבריהם וכלם ענין אחד, ופירוש <b>אוֹ הוֹדַע אֵלָיו חַטָּאתוֹ</b> לפי שאמר <b>וְאָשֵׁם</b> שפירושו שיזכור כי חטא וישים עצמו אשם, או הודע אליו, שלא נזכר מעצמו אלא שהודיעוהו אחרים כמו כן יביא קרבן. ומה שאמרו רבותינו ז"ל <small>(כריתות יא ע"ב)</small>, <b>אוֹ הוֹדַע</b> ולא שיודיעוהו אחרים במכחיש העדים, אבל אם אינו מכחיש אותם מביא קרבן, שנאמר<b> אוֹ הוֹדַע אֵלָיו</b> מכל מקום, ועוד כי לשון <b>הוֹדַע</b> נראה יותר בהודעת אחרים אותו ממה שיודע לו מעצמו. וכן <b>אוֹ חֻפְשָׁה</b>, לפי שאמר <b>וְהָפְדֵּה לֹא נִפְדָּתָה</b> שפירושו בכסף, <b>אוֹ חֻפְשָׁה לֹא נִתַּן לָהּ</b> בשטר כדברי המתרגם. וכן <b>אוֹ לָאַיִל</b> פירושו או אם הקרבן יהיה איל, תהיה מנחתו שני עשרונים ונסכו שלישית ההין. וכן <b>זַרְזִיר מָתְנַיִם אוֹ תָיִשׁ</b>, כל אחד מאלה, זה או זה הוא מטיב לכת. ופירושו <b>אוֹ אָז יִכָּנַע</b>, כלומר אז בגלות יכנע לבבם הערל, או מתי.
<h3>אוב</h3>
<b>אוֹב</b> אוֹ יִדְּעֹנִי <small>(ויקרא כ, כז)</small>, דִּרְשׁוּ אֶל <b>הָאֹבוֹת</b> וְאֶל הַיִּדְּעֹנִים <small>(ישעיה ח, יט)</small>, ענינו ידוע בדברי רבותינו <small>(סנהדרין סח ע"ב)</small>, בעל אוב זה המדבר מבין הפרקים ומבין אצלי ידיו. <b>וענין שני כְּאֹבוֹת</b> חֲדָשִׁים <small>(איוב לב, יט)</small>, פירוש נודות חדשים או קנקנים.
<h3>אוד</h3>
עַל <b>אֹדוֹת</b> הַבְּאֵר <small>(בראשית כו, לב)</small>, עַל <b>אֹדוֹתַי</b> וְעַל <b>אֹדוֹתֶיךָ</b> <small>(יהושע יד, ו)</small>, פירוש על דבר כך וכך, או בעבור כך וכך וידוע הוא. והנפרד ממנו לא מצאנו, ואחר שהוא מקובץ ב<b>וי"ו תי"ו</b> יהיה הנפרד <b>אוֹדָה</b>, או יהיה <b>אוֹד</b>, כמו מן בור בורות. <b>כְּאוּד</b> מֻצָּל מִשְּׂרֵפָה <small>(עמוס ד, יא)</small>, הֲלוֹא זֶה <b>אוּד</b> מֻצָּל מֵאֵשׁ <small>(זכריה ג, ב)</small>, מִשְּׁנֵי זַנְבוֹת <b>הָאוּדִים</b> <small>(ישעיה ז, ד)</small>, עץ שמנדדין בו האש ובלע"ז <b>טיצו"ניר</b>, ובדברי רבותינו <small>(ביצה לג ע"א)</small> ליטול אוד מבין העצים.
<h3>אוה</h3>
נַפְשִׁי <b>אִוִּיתִיךָ</b> בַּלַּיְלָה <small>(ישעיה כו, ט)</small>, [פִּעֵל] אמר רבי יונה שהוא כמו <b>אִוָּתְךָ</b>, ואין צורך, אך פירושו ב<b>נַפְשִׁי אִוִּיתִיךָ</b>, וכן אמר <small>(שם)</small> אַף רוּחִי בְקִרְבִּי אֲשַׁחֲרֶךָּ, וכן אֵפוֹד יָרַד בְּיָדוֹ <small>(שמואל א' כג, ז)</small>, שענינו ב<b>אֵפוֹד יָרַד בְּיָדוֹ</b>, אַתָּה יָדְךָ גּוֹיִם הוֹרַשְׁתָּ <small>(תהלים מד, ג)</small>, שענינו בידך, אבל <b>אֵפוֹד יָרַד בְּיָדוֹ</b> יש לי בו טעם נכון אזכרנו בשרש <b>ירד</b> בגזרת השם. והחכם רבי יעקב בן אלעזר כתב בספר השלם, כי הענין מחובר אל הכנוי שהוא <b>יו"ד</b> נַפְשִׁי ו<b>יו"ד</b> רוּחִי, ואף על פי שזכר הנפש והרוח, סמך הענין אל הכנוי כאלו אמר אני אויתיך וכמוהם רבים, וָאֶבְכֶּה בַצּוֹם נַפְשִׁי <small>(תהלים מט, יא)</small>, אֵלָיו פִּי קָרָאתִי <small>(סו, יז)</small> קוֹלִי אֶל י"י אֶקְרָא <small>(ג, ה)</small>, וְכִלְיוֹתַי אֶשְׁתּוֹנָן <small>(עג, כא)</small>, אִיעֲצָה עָלֶיךָ עֵינִי <small>(לב, ח)</small>, בכלם הענין נופל על הכנוי. וכן אַתָּה יָדְךָ גּוֹיִם הוֹרַשְׁתָּ <small>(תהלים מד, ג)</small> וְצַפַּחַת הַשֶּׁמֶן לֹא חָסֵר <small>(מלכים א' יז, טז)</small>, חסר נופל על השמן לא על הצפחת, וכן קוֹל הַקִּרְיָה הוֹמָה <small>(מלכים א' א, מה)</small>, קוֹל נְגִידִים נֶחְבָּאוּ <small>(איוב כט, י)</small>, קוֹל שְׁמוּעָה הִנֵּה בָאָה <small>(ירמיה י, כב)</small>, קוֹל י"י לָעִיר יִקְרָא <small>(מיכה ו, ט)</small>, רַק לְשֵׁטֶף מַיִם רַבִּים אֵלָיו לֹא יַגִּיעוּ <small>(תהלים לב, ו)</small>, כִּי הָיְתָה אֵלָיו פְּנֵי הַמִּלְחָמָה <small>(שמואל ב' י, ט)</small>, קֶשֶׁת גִּבֹּרִים חַתִּים <small>(שמואל א' ב, ד)</small>, נֶגַע צָרַעַת כִּי תִהְיֶה בְּאָדָם <small>(ויקרא יג, ט)</small>, וכן מנהג הלשון בהרבה מקומות. ואדני אבי עליו השלום פירש <b>נַפְשִׁי אִוִּיתִיךָ בַּלַּיְלָה</b>, ובעוד ש<b>רוּחִי בְקִרְבִּי אֲשַׁחֲרֶךָּ</b>, ואמר בלילה, כי אז הלב פנוי מעסקי העולם.<b> אִוָּהּ</b> לְמוֹשָׁב לוֹ <small>(תהלים קלב, יג)</small>. <b>והשׁם</b> בְּכָל <b>אַוַּת</b> נַפְשְׁךָ <small>(דברים יב, טו)</small>. ומשקל אחר <b>תַּאֲוָה</b> נִהְיָה <small>(משלי יג, יט)</small>, ענין כלם תאוה וחשק. ומענין זה לפי דעתי לְבֵיתְךָ<b> נָאֲוָה</b> קֹדֶשׁ <small>(תהלים צג, ה)</small>, ה<b>אל"ף</b> מונעת בחטף פתח והוא<b> נפעל עבר</b> פירוש נחשק לביתך שהוא קדש. <b>וההתפעל</b> וְלֹא <b>תִתְאַוֶּה</b> בֵּית רֵעֶךָ <small>(דברים ה, יח)</small>, והתאוה היא בלב. <b>והשׁם</b> במשקל אחר <b>מַאֲוַיֵּי</b> רָשָׁע <small>(תהלים קמ, ט)</small>, בדגש. ורבי יונה כתב שהוא רפה. <b>וענין אחר הנפעל</b> <b>נָאווּ</b> לְחָיַיִךְ בַּתֹּרִים <small>(שיר השירים א, י)</small>, מַה <b>נָּאווּ</b> עַל הֶהָרִים רַגְלֵי מְבַשֵּׂר <small>(ישעיה נב, ז)</small>, לֹא <b>נָאוָה</b> לְנָבָל שְׂפַת יֶתֶר <small>(משלי יז, ז)</small>, לֹא <b>נָאוֶה</b> לִכְסִיל כָּבוֹד <small>(משלי כו, א)</small>, שְׁחוֹרָה אֲנִי <b>וְנָאוָה</b> <small>(שיר השירים א, ה)</small>, וכלם נחה בהם ה<b>אל"ף</b> והם ענין יופי ונוי. ורבי יהודה הביא עמהם <b>הַנָּוָה</b> וְהַמְּעֻנָּגָה <small>(ירמיה ו, ב)</small>, אולי מצאו כתוב ב<b>אל"ף</b>, ולא מצאנוהו כן אנחנו. וגם רבי יונה כתבו כן בלא <b>אל"ף</b> ותפש על רבי יהודה בזה, ואין לתפוש עליו מה, כי אף על פי שלא תהיה כתובה ה<b>אל"ף</b> תהיה נחה אחר הקמץ. <b>והשׁם</b> <b>תַּאֲוַת</b> אָדָם חַסְדּוֹ <small>(משלי יט, כב)</small>, כלומר יופי האדם ומה שנאה לו לעשות, הוא חסדו. ויתכן שיהיו אלו בשרש <b>נאה</b> בהראות <b>למ"ד</b> הפועל בפלס <b>גַּאֲוָה</b>. ורבותינו ז"ל הרגילו בדבריהם זה הלשון בשרש <b>נָאָה</b> וידמה כי כן השרש אצלם באמרם <small>(שבת קלג ע"ב)</small> לולב נאה, אתרוג נאה, כמה נאים מעשיו וזולתם הרבה. ואמרו בנין פיעל הדגוש ממנו באמרם <small>(סוכה י ע"א)</small> לא שנו אלא מפני הנשר אבל לנאותה כשרה. ואמרו בנין <b>התפעל</b> ממנו באמרם <small>(שבת קלג ע"ב)</small> התנאה לפניו במצות. ואמרו השם נוי באמרם <small>(הוריות ט ע"א)</small> בנוי בכח בעושר, ולרבים <small>(סוכה י ע"ב)</small> נוי סוכה המופלגים ממנה ארבעה, ומשפט נוי נאוי. <b>וענין שלישי</b> עַד <b>תַּאֲוַת</b> גִּבְעֹת עוֹלָם <small>(בראשית מט, כו)</small>, <b>וְהִתְאַוִּיתֶם</b> לָכֶם <small>(במדבר לד, י)</small>, [הִתְפָּעֵל] <b>תְּתָאוּ</b> לְבֹא <small>(במדבר לד, ח)</small>, עניינם עניין גבול. ופירש <b>עַד תַּאֲוַת גִּבְעֹת עוֹלָם</b>, כל זמן שיהיה קיים גבול גבעות עולם תהיינה הברכות לראש יוסף. ומשפט <b>תְּתָאוּ</b> ראוי להיות <b>תְּתַאֲווּ</b>, וטוב הוא לשומו מעקר זה, כדי שיהיו לו חברים בענין הזה <b>וְהִתְאַוִּיתֶם לָכֶם, עַד תַּאֲוַת גִּבְעֹת עוֹלָם</b>. או יהיה משרש <b>תָּאָה</b> או <b>תָּוָה</b> ויהיה יחידי בשרשו על הענין הזה. וקרוב היא שיהיה שרשו <b>תוה</b> מן<b> וְהִתְוִיתָ</b> תָּו <small>(יחזקאל ט, ד)</small>, שענינו קרוב לענין גבול ויהיה ה<b>אל"ף</b> תמורת <b>וי"ו</b>.
<h3>אוח</h3>
וּמָלְאוּ בָתֵּיהֶם <b>אֹחִים</b> <small>(ישעיה יג, כא)</small>, היא חיה הנקראת בלשון רבותינו ז"ל <small>(בבא בתרא כב ע"ב)</small> גמיה, שמה בלשון לע"ז <b>מארט"ורו</b>. ויש אומרים שהוא חיה שלועזין לה <b>פור"ון</b>.
<h3>אוי</h3>
<b>אוֹי</b> לְךָ מוֹאָב <small>(במדבר כא, כט)</small>, ובתוספת <b>ה"א</b> <b>אוֹיָה</b> לִי <small>(תהלים קכ, ה)</small>, והיא מלת קריאת הצער והאבל, וכמו שהיא בלשון הקדש כך דרך בלשון הלע"ז לומר כן על הצער.
<h3>אול</h3>
<b>אֱוִיל</b> הַנָּבִיא <small>(הושע ט, ז)</small>, ועם <b>יו"ד</b> היחש כְּלִי רֹעֶה <b>אֱוִלִי</b> <small>(זכריה יא, טו)</small>, <b>וֶאֱוִילִים</b> בַּחֲסַר לֵב יָמוּתוּ <small>(משלי י, כא)</small>, ענינם שוטה, שוטים. <b>וְאִוֶּלֶת</b> בְּיָדֶיהָ תֶהֶרְסֶנּוּ <small>(משלי יד, א)</small>, פירש אשת אולת, כי <b>אִוֶּלֶת</b> <b>שם דבר</b> ולא שם תאר. וכן <b>אִוֶּלֶת</b> אָדָם תְּסַלֵּף דַּרְכּוֹ <small>(משלי יט, ג)</small>. ויתכן להיות <b>השם והתאר</b> משקל אחד, ויהיה <b>אִוֶּלֶת בְּיָדֶיהָ</b> <b>תאר</b>, בפלס <b>עִוֶּרֶת</b>, ואף על פי שזה חירק וזה פתח הכל אחד במשקל, ומלת <b>אוּלַי</b> נכתבנה בשרש <b>אלה</b>.
<h3>און</h3>
אִם <b>אָוֶן</b> בְּיָדְךָ הַרְחִיקֵהוּ <small>(איוב יא, יד)</small>, כִּי לֹא יֵצֵא מֵעָפָר <b>אָוֶן</b> <small>(איוב ה, ו)</small>. <b>וההתפעל</b> ממנו וַיְהִי הָעָם <b>כְּמִתְאֹנֲנִים</b> <small>(במדבר יא, א)</small>, מַה <b>יִּתְאוֹנֵן</b> אָדָם חָי <small>(איכה ג, לח)</small>, ענין שקר. ומזה הענין והשרש<b> תְּאֻנִים</b> הֶלְאָת <small>(יחזקאל כד, יב)</small>, כלומר הוגיעה עצמה לעשות השקרים, ובא הענין הזה על דרך הַעֲוֵה נִלְאוּ <small>(ירמיה ט, ד)</small>, ותנח ה<b>עי"ן</b> במלת מַחְשְׁבוֹת <b>אוֹנֵךְ</b> <small>(ירמיה ד, יד)</small>, כמו <b>עַוְלָתָה וְעוֹלָתָה</b> פעם נחה פעם נעה. וכתב החכם רבי יעקב בן אלעזר ז"ל מזה הענין, וְתוֹחֶלֶת <b>אוֹנִים</b> אָבָדָה <small>(משלי יא, ז)</small>, <b>תאר, אוֹן, אוֹנִים</b> בפלס <b>טוֹב טוֹבִים</b>. <b>וענין אחר</b> וְרָהְבָּם עָמָל <b>וָאָוֶן</b> <small>(תהלים צ, י)</small>, וּמַשְׁמִיעַ <b>אָוֶן</b> מֵהַר אֶפְרָיִם <small>(ירמיה ד, טו)</small>, וּבֵית אֵל יִהְיֶה <b>לְאָוֶן</b> <small>(עמוס ה, ה)</small>, ענין עמל ויגיעה וצער, וקרוב הוא ענין ראשון. ויש מפרשים וּבֵית אֵל יִהְיֶה לְאָוֶן, כמו לאין. ויש לפרש כמו זה וְרָהְבָּם עָמָל וָאָוֶן, כמו שאמר כִּי גָז חִישׁ וַנָּעֻפָה, וכן יתפרש תַּחַת <b>אָוֶן</b> רָאִיתִי אָהֳלֵי כוּשָׁן <small>(חבקוק ג, ו)</small>. <b>וענין שני וְאֹנוֹ</b> בִּשְׁרִירֵי בִטְנוֹ <small>(איוב מ, טז)</small>, כִּי הוּא רֵאשִׁית <b>אֹנוֹ</b> <small>(דברים כא, יז)</small>, וּלְאֵין <b>אוֹנִים</b> עָצְמָה יַרְבֶּה <small>(ישעיה מ, כט)</small>, ענין כח ואומץ. <b>וענין שלישי</b> לֹא אָכַלְתִּי <b>בְאֹנִי</b> מִמֶּנּוּ <small>(דברים כו, יד)</small>, וַתִּקְרָא שְׁמוֹ בֶּן <b>אוֹנִי</b> <small>(בראשית לה, יח)</small>, אֱלוֹהַּ יִצְפֹּן לְבָנָיו <b>אוֹנוֹ</b> <small>(איוב כא, יט)</small>, זִבְחֵיהֶם כְּלֶחֶם <b>אוֹנִים</b> <small>(הושע ט, ד)</small>, ענין אד ואבל. ויש מפרשים מזה <b>וַיְהִי הָעָם כְּמִתְאֹנֲנִים, מַה יִּתְאוֹנֵן אָדָם חָי</b>. וטוב הוא שיהיה אֱלוֹהַּ יִצְפֹּן לְבָנָיו <b>אוֹנוֹ</b> <small>(איוב כא, יט)</small>, מענין כח, כלומר הגזל והעשק שעשה בכחו. וְיָדָיו תָּשֵׁבְנָה <b>אוֹנוֹ</b> <small>(איוב כ, י)</small>. אַךְ עָשַׁרְתִּי מָצָאתִי <b>אוֹן</b> לִי <small>(הושע יב, ט)</small>, כמו הון בחלוף <b>אל"ף</b> ב<b>ה"א</b>. ויתכן כמוהו <b>וְיָדָיו תָּשֵׁבְנָה אוֹנוֹ</b>.
<h3>אוץ</h3>
וְלֹא <b>אָץ</b> לָבוֹא <small>(יהושע י, יג)</small>, לֹא <b>אַצְתִּי</b> מֵרֹעֶה אַחֲרֶיךָ <small>(ירמיה יז, טז)</small>, ופירוש זה הפסוק אכתוב עוד בשרש <b>מִן</b>. <b>וְאָץ</b> בְּרַגְלַיִם חוֹטֵא <small>(משלי יט, ב)</small>, וְהַנֹּגְשִׂים <b>אָצִים</b> <small>(שמות ה, יג)</small>. <b>והפעל הכבוד</b> [הִפְעִיל] <b>וַיָּאִיצוּ</b> הַמַּלְאָכִים <small>(בראשית יט, טו)</small>, אַל <b>תָּאִיצוּ</b> לְנַחֲמֵנִי <small>(ישעיה כב, ד)</small>, כלם והדומה להם ענין מהירות. <b>וענין שני</b> כִּי <b>אָץ</b> לְךָ הַר אֶפְרָיִם <small>(יהושע יז, טו)</small>, כלומר צר ורחוק, ונוטה לו ענין וְהַנֹּגְשִׂים <b>אָצִים</b>, וקרובים הם לענין הראשון, כי הממהר דוחק את השעה.
<h3>אור</h3>
הַבֹּקֶר<b> אוֹר</b> <small>(בראשית יד, ג)</small>, וְלַיְלָה <b>אוֹר</b> בַּעֲדֵנִי <small>(תהלים קלט, יא)</small>, <b>פועל עבר</b>, הוֹלֵךְ <b>וָאוֹר</b> <small>(משלי ד, יח)</small>, בינוני כלומר הולך ומאיר, רְאוּ נָא כִּי <b>אֹרוּ</b> עֵינַי <small>(שמואל א' יד, כט)</small>, וַיָּשֶׁב יָדוֹ אֶל פִּיו <b>וַתָּרֹאְנָה [וַתָּאֹרְנָה]</b> עֵינָיו <small>(שמואל א' יד, כז)</small>, קוּמִי<b> אוֹרִי</b> <small>(ישעיה ס, א)</small>. <b>והפועל הכבד</b> [הִפְעִיל] <b>הֵאִירוּ</b> בְרָקָיו תֵּבֵל <small>(תהלים צז, ד)</small>, <b>וַיָּאֶר</b> אֶת הַלָּיְלָה <small>(שמות יד, כ)</small>,<b> יָאֵר</b> י"י פָּנָיו אֵלֶיךָ וִיחֻנֶּךָּ <small>(במדבר ו, כה)</small>, <b>יָאֵר</b> פָּנָיו אִתָּנוּ סֶלָה <small>(תהלים סז, ב)</small>, <b>מְאִירַת</b> עֵינָיִם <small>(תהלים יט, ט)</small>. ואשר הוא <b>פועל עומד</b> <b>מהכבד</b>, וְהָאָרֶץ <b>הֵאִירָה</b> מִכְּבֹדוֹ <small>(יחזקאל מג, ב)</small>. <b>והנפעל</b> <b>נָאוֹר</b> אַתָּה <small>(תהלים עו, ה)</small>, <b>וַיֵּאֹר</b> לָהֶם בְּחֶבְרוֹן <small>(שמואל ב' ב, לב)</small>. <b>והשׁם</b> <b>בְּאוֹר</b> פְּנֵי מֶלֶךְ חַיִּים <small>(משלי טז, טו)</small>, <b>וְאוֹר</b> פָּנַי לֹא יַפִּילוּן <small>(איוב כט, כד)</small>, וַיִּקְרָא אֱלֹהִים<b> לָאוֹר</b> יוֹם <small>(בראשית א, ה)</small>, <b>אוֹר</b> זָרֻעַ לַצַּדִּיק <small>(תהלים צו, יא)</small>,<b> אוֹר</b> צַדִּיקִים יִשְׂמָח <small>(משלי יג, ט)</small>, עַל כַּפַּיִם כִּסָּה <b>אוֹר</b> <small>(איוב לו, לב)</small>, וַיִצַו עָלֶיה כְמַפְגִיעַ כאילו בעננים כסה האור, שלא יראה ויצו עליה על השמש במפגיע, כלומר צוה על השמש להסתר מבני אדם כשמפגיע בה העבים, שהם כאילו פגעו בשמש והסתירוה. אֵי זֶה הַדֶּרֶךְ יִשְׁכָּן <b>אוֹר</b> <small>(איוב לח, יט)</small> פירש הגאון רב סעדיה על מקום שיש בארץ שהוא אור כל השנה חוץ מיום אחד, והפכו מקום אחר כלו חשך חוץ מיום אחד,<b> וזהו וחשׁך אי זה מקומו</b>. מִן <b>הָאוֹר</b> עַד מַחֲצִית הַיּוֹם <small>(נחמיה ח, ד)</small>, פירוש מן הבקר, כלומר מתחלת האור. והקבוץ לְעֹשֵׂה <b>אוֹרִים</b> גְּדֹלִים <small>(תהלים קלו, ז)</small>. וב<b>ה"א</b> הנקבה לַיְּהוּדִים הָיְתָה<b> אוֹרָה</b> <small>(אסתר ח, טו)</small> בתוספות <b>מ"ם</b> אֶת <b>הַמָּאוֹר</b> הַגָּדֹל <small>(בראשית א, טו)</small>, כָּל <b>מְאוֹרֵי</b> אוֹר בַּשָּׁמַיִם אַקְדִּירֵם עָלֶיךָ <small>(יחזקאל לב, ח)</small>, ובקבוץ הנקבות אֶת שְׁנֵי <b>הַמְּאֹרֹת</b> <small>(בראשית ח, טז)</small>, כלם שהם מענין זה ענינם ידוע, שהוא מלשון אורה. ויש בהם שהם משל על רוב הטובה, כמו <b>אוֹר צַדִּיקִים, אוֹר זָרֻעַ לַצַּדִּיק, לַיְּהוּדִים הָיְתָה אוֹרָה</b>, והדומים להם. וכן החשך על רוב הצרה. ויש אומרים כי נגזר מענין זה אֶת<b> הָאוּרִים</b> וְאֶת הַתֻּמִּים <small>(ויקרא ח, ח)</small>, ולא נתברר אצלנו מה הם האורים והתומים, כי ידמה לפי הפסוקים, שהם דבר אחר זולתי אבני החשן. ורבינו שלמה פירש שהוא כתב שם המפורש שהיה נתנו בתוך כפלי החשן שעל ידו היה מאיר את דבריו ומתמים את דבריו, ולא נודע האמת. <b>וענין שני</b> וְלֹא <b>תָאִירוּ</b> מִזְבְּחִי חִנָּם <small>(מלאכי א' י)</small>, פירוש ולא תלהיבו. וכן לְכוּ <b>בְּאוּר</b> אֶשְׁכֶם <small>(ישעיה נ, יא)</small>, אֲשֶׁר <b>אוּר</b> לוֹ בְּצִיּוֹן <small>(ישעיה לא, ט)</small>, <b>אוּר</b> לָשֶׁבֶת נֶגְדּוֹ <small>(ישעיה מז, יד)</small>. נָשִׁים בָּאוֹת <b>מְאִירוֹת</b> אוֹתָהּ <small>(ישעיה כז, יא)</small>, <b>פירוש</b> חלשים כנשים ויבערו אותה. וכן אֲשֶׁר הוֹצֵאתִיךָ <b>מֵאוּר</b> כַּשְׂדִּים <small>(בראשית טו, ו)</small>, לדעת שפירשו בו רבותינו, <b>וזה הענין</b> קרוב לענין הראשון, או יהיה פירוש <b>אוּר כַּשְׂדִּים</b> עמק כשדים, וכן עַל כֵּן <b>בָּאֻרִים</b> כַּבְּדוּ י"י <small>(ישעיה כד, יד)</small>, פירושו בעמקים.<b> מְאוּרַת</b> צִפְעוֹנִי <small>(ישעיה יא, ח)</small>, פירושו חור צפעוני. <b>וענין רביעי</b> לְלַקֵּט <b>אֹרֹת</b> <small>(מלכים ב' ד, לט)</small>, פירוש ירקות, וכן אמר המתרגם <b>לְלַקְטָא יֵרוֹקָנִין</b>. ובדברי רבותינו <small>(יומא יח ע"ב)</small> ויצא אחד אל השדה ללקט ארת, מאי ארת? תנא משמיה דרבי מאיר זה גרגיר, אמר רבי יוחנן למה נקרא שמו ארת? שמאיר את העינים, והוא שקורין בלע"ז <b>אורונ"א</b> ויש מי שמפרש טַל <b>אוֹרֹת</b> טַלֶּךָ <small>(ישעיה כו, יט)</small>, מזה הענין, כלומר טל הראוי, לירקות או פירושו כמו אור היום. <b>וענין חמישי</b> כְּחֹם צַח עֲלֵי <b>אוֹר</b> <small>(ישעיה יח, ד)</small>, יָפִיץ עֲנַן <b>אוֹרוֹ</b> <small>(איוב לז, יא)</small>, הֵן פָּרַשׂ עָלָיו <b>אוֹרוֹ</b> <small>(איוב לו, ל)</small>, ענין אלו מטר. ובדברי רבותינו ז"ל <small>(בראשית רבה סוף פרשה כו)</small> אמר רבי יוחנן כל אורה שנאמרה באליהוא אינה אלא בירידת גשמים. ויש אומרים, כי נקרא המטר אור, בעבור המאור הקטן, כי בתנועותיו יהיה המטר בצווי הבורא. ויש מי שפירש <b>הֵן פָּרַשׂ עָלָיו אוֹרוֹ</b> שמשו, וכן צַר <b>וָאוֹר</b> חָשַׁךְ בַּעֲרִיפֶיהָ <small>(ישעיה ה, ל)</small>, הירח והשמש, והוא מענין הראשון. <b>וענין ששי</b> וַעֲדָרִים <b>לַאֲוֵרוֹת</b> <small>(דברי הימים ב' לב, כח)</small>, הם האבוסים, והוא הפוך <b>אֻרְוֹת</b> סוּסִים <small>(מלכים א' ה, ו)</small>.
<h3>אות</h3>
וְנָתַן אֵלֶיךָ <b>אוֹת</b> אוֹ מוֹפֵת <small>(דברים יג, ב)</small>, וּבָא <b>הָאוֹת</b> וְהַמּוֹפֵת <small>(דברים יג, ג)</small>, זֹאת <b>אוֹת</b> הַבְּרִית <small>(בראשית ט, יב)</small>, וְהָיָה כִּי תָבֹאינָה [תָבֹאנָה] <b>הָאֹתוֹת</b> הָאֵלֶּה <small>(שמואל א' י, י)</small>, וְהָיָה הַדָּם לָכֶם <b>לְאֹת</b> <small>(שמות יב, יג)</small>, אִישׁ עַל דִּגְלוֹ <b>בְאֹתֹת</b> <small>(במדבר ב, ב)</small>, פירוש סימן ועוד נכתבנו בשרש <b>יפת</b>.
<h3>אז</h3>
<b>אָז</b> יָשִׁיר מֹשֶׁה <small>(שמות טו, א)</small>, <b>אָז</b> יִבְנֶה יְהוֹשֻׁעַ <small>(יהושע ח, ל)</small>. וכתב החכם רבי אברהם אבן עזרא <small>(שמות טו)</small>, משפט לשון הקדש לאמר לשון עתיד תחת עבר עם מלת <b>אָז</b>, וכן <b>אָז</b> יְדַבֵּר יְהוֹשֻׁעַ <small>(יהושע י, יב)</small>, <b>אָז</b> יַעֲלֶה חֲזָאֵל מֶלֶךְ אֲרָם <small>(מלכים ב' יב, יח)</small>, <b>אָז</b> יַבְדִּיל מֹשֶׁה <small>(דברים ד, מא)</small>, וככה בלשון ישמאל. <b>אָז</b> אָמַרְתִּי הִנֵּה בָאתִי <small>(תהלים מ, ח)</small>, כִּי <b>אָז</b> תַּצְלִיחַ אֶת דְּרָכֶךָ<b> וְאָז</b> תַּשְׂכִּיל <small>(יהושע א, ח)</small>,<b> וּמֵאָז</b> בָּאתִי אֶל פַּרְעֹה <small>(שמות ה, כג)</small>, וּמִן <b>אָז</b> חָדַלְנוּ לְקַטֵּר לִמְלֶכֶת הַשָּׁמַיִם <small>(ירמיה מד, יח)</small>, נָכוֹן כִּסְאֲךָ <b>מֵאָז</b> <small>(תהלים צג, ב)</small>, כלם ענין העת ההיא. ויבא בתוספת <b>יו"ד</b> <b>אֲזַי</b> הַמַּיִם שְׁטָפוּנוּ <small>(תהלים קכד, ד)</small>. יָדַעְתָּ כִּי <b>אָז</b> תִּוָּלֵד <small>(איוב לח, כא)</small>, המוקדם מאוחר, ופירושו ידעת אז כי תולד ומספר ימיך רבים. וכן עַל אַף אֹיְבַי <small>(תהלים קלח, ז)</small>, מוקדם מואחר, ורצונו לאמר אף על איבי. ואדוני אבי פירש <b>עַל אַף אֹיְבַי</b> כמשפטו, מלשון פֶּן יֶחֱרֶה אַף י"י <small>(דברים ו, טו)</small>, והנני עתיד לבארו בשרשו.
<h3>אזב</h3>
אֲגֻדַּת <b>אֵזוֹב</b> <small>(שמות יב, כב)</small>, נקרא בערבי <b>צעח"ר</b> ובלע"ז <b>אויריג"ני</b>, והוא עשב שיש בו שבעה מינין, וזה הכתוב בתורה אין לא שם לווי, כמו שאמרו רבותינו ז"ל <small>(חולין סב ע"ב. פרה פרק יא, משנה ז)</small>.
<h3>אזל</h3>
<b>אָזְלוּ</b> מַיִם מִנִּי יָם <small>(איוב יד, יא)</small>, הַלֶּחֶם<b> אָזַל</b> מִכֵּלֵינוּ <small>(שמואל א' ט, ו)</small>, <b>וְאֹזֵל</b> לוֹ אָז יִתְהַלָּל <small>(משלי, כ, יד)</small>, ענינו הלך כתרגומו. כִּי <b>אָזְלַת</b> יָד <small>(דברים לב, לו)</small>, ו<b>תי"ו</b> תורה על הנקבה כמו ה<b>ה"א</b>. <b>והכבד</b> [פֻּעַל] וְדָן וְיָוָן <b>מְאוּזָּל</b> <small>(יחזקאל כז, יט)</small>, נכתבה בו ה<b>ו"ו</b> עם הדגש, כלומר הולך ממקום למקום. וכן אמר התרגום <b>וְדָן וְיָוָן בְּשִׁירִין</b>. ומן הענין הזה מַה <b>תֵּזְלִי</b> מְאֹד לְשַׁנּוֹת אֶת דַּרְכֵּךְ <small>(ירמיה ב, לו)</small>, מה תלכי, והנח שבין ה<b>תי"ו</b> וה<b>וי"ו</b> במקום <b>פ"א</b> הפועל, והוא מבנין הקל. אֵצֶל הָאֶבֶן <b>הָאָזֶל</b> <small>(שמואל א' כ, יט)</small>, <b>הָאָזֶל</b> <b>תאר</b> לאבן, או יחסר הנסמך ומשפטו <b>הָאֶבֶן</b> אבן האזל, ופירוש אבן ההלוך, ודומה כי כשהיו עושים שום חבור ואסיפה היו הולכים שם ובהתמדת ההליכה שם קראוה אבן האזל, ויונתן תרגם <b>אֶבֶן אָתָא</b>, אולי היתה אות וסימן לעוברי דרכים.
<h3>אזן</h3>
<b>אֹזֶן</b> אַהֲרֹן הַיְמָנִית <small>(ויקרא ח, כג)</small>, הֲלֹא <b>אֹזֶן</b> מִלִּין תִּבְחָן <small>(איוב יב, יא)</small>, שָׁמְעָה <b>אָזְנִי</b> וַתָּבֶן לָהּ <small>(איוב יג, א)</small>, כִּי <b>אֹזֶן</b> שָׁמְעָה וַתְּאַשְּׁרֵנִי <small>(איוב כט, א)</small>, סמך הבחינה והתבונה והחנינה לאזן, ואינה אלא ללב, לפי שהיא תחלת הפעולה, וכן אמרו תאשרני. ועל דרך זה וּבִתְבוּנוֹת כַּפָּיו יַנְחֵם <small>(תהלים עח ע"ב)</small>, הֲנֹטַע <b>אֹזֶן</b> הֲלֹא יִשְׁמָע <small>(תהלים צד, ט)</small>, <b>אָזְנַיִם</b> כָּרִיתָ לִּי <small>(תהלים מ, ז)</small>. <b>והפועל הכבד ממנו</b> [הִפְעִיל] <b>הַאֲזִינוּ</b> הַשָּׁמַיִם <small>(דברים לב,א)</small>, פירוש הטו אזן, וכן כלם אשר מענין הזה ומהשרש הזה. ומעניו הזה <b>אָזִין</b> עַד תְּבוּנֹתֵיכֶם <small>(איוב לב, יא)</small>, שֶׁקֶר<b> מֵזִין</b> עַל לְשׁוֹן הַוֹּת <small>(משלי יז, ד)</small>, משפטם <b>אַאֲזִין, מַאֲזִין</b> וענין אחר. <b>בְּמֹאזְנַיִם</b> לַעֲלוֹת <small>(תהלים סב, י)</small>,<b> מֹאזְנֵי</b> צֶדֶק אַבְנֵי צֶדֶק <small>(ויקרא יט, לו)</small>, ענינו ידוע, והוא הכלי ששוקלין בו, ולפי שהוא שתי כפות נקרא בלשון שנים מאזנים. [פִּעֵל]<b> וְאִזֵּן</b> וְחִקֵּר <small>(קהלת יב, ט)</small>, פירשו רבי יונה אבן ג'נאח מענין זה, כלומר שקל ענין בענין וחקר אותם. ורבי יהודה הכניסו בכלל ענין הראשון. וכתב רבי יונה באחד באחד מהפנים וְיָתֵד תִּהְיֶה לְךָ עַל <b>אֲזֵנֶךָ</b> <small>(דברים כג, יד)</small>, מהשרש הזה. והנכון שה<b>אל"ף</b> נוספת ופירושו כלי זיניך.
<h3>אזק</h3>
וְהוּא אָסוּר <b>בָּאזִקִּים</b> <small>(ירמיה מ, א)</small>, מִן <b>הָאזִקִּים</b> אֲשֶׁר עַל יָדֶךָ <small>(ירמיה מ, ד)</small>, ה<b>אל"ף</b> בהם נחה. וכתב רבי יונה שה<b>אל"ף</b> שרש, והנכון שה<b>אל"ף</b> נוספת, כי מצאנוהו בלא<b> אל"ף</b> לֶאְסֹר מַלְכֵיהֶם <b>בְּזִקִּים</b> <small>(תהלים קמט, ח)</small>, רֻתְּקוּ <b>בַזִּקִּים</b> <small>(נחום ג, י)</small>, וענינו שלשלאות של ברזל <b>קַדֵינִי</b> בלע"ז.
<h3>אזר</h3>
<b>אָזְרוּ</b> חָיִל <small>(שמואל א' ב, ד)</small>, וְאַתָּה <b>תֶּאְזֹר</b> מָתְנֶיךָ <small>(ירמיה א, יז)</small>, <b>אָזוּר</b> בְּמָתְנָיו <small>(מלכים ב' א, ח)</small>. <b>והפועל הכבד</b> [פִּעֵל] <b>אֲאַזֶּרְךָ</b> וְלֹא יְדַעְתָּנִי <small>(ישעיה מה, ה)</small>, <b>וַתְּאַזְּרֵנִי</b> חַיִל <small>(תהלים יח, מ)</small>, משפטו<b> וַתַּאַזְּרֵנִי</b>. ואדני אבי ע"ה כתוב בשרש <b>זָרָה</b> ושם נכתבו עוד. <b>והנפעל נֶאְזָר</b> בִּגְבוּרָה <small>(תהלים סה, ז)</small>. <b>וההתפעל</b> לָבֵשׁ י"י עֹז <b>הִתְאַזָּר</b> <small>(תהלים צג, א)</small>, <b>הִתְאַזְּרוּ</b> וָחֹתּוּ <small>(ישעיה ח, ט)</small>, ענינם ענין חגירה וזרוז. ושם כלי שחוגרין בו אזור, וַיֶּאְסֹר <b>אֵזוֹר</b> בְּמָתְנֵיהֶם <small>(איוב יב, יח)</small>, וְהִנֵּה נִשְׁחַת <b>הָאֵזוֹר</b> <small>(ירמיה יג, ז)</small>, וְלֹא נִפְתַּח <b>אֵזוֹר</b> חֲלָצָיו <small>(ישעיה ה, כז)</small>.<b> וענין אחר</b> <b>מְאַזְּרֵי</b> זִיקוֹת <small>(ישעיה נ, יא)</small>, שפירושו קודחי אש, כך פירשו רבי יונה. ויש מפרשים מוציאי אש, והם אותם הפוסלים בעצים ובאבנים שיוציאו אש מהם בחוזק פסלם בהם ואותם יקרא מאזרי זקות. ואדני אבי ז"ל פירשו ממהענין הראשון, כלומר מאספי זיקות.
<h3>אח</h3>
וְאֶת <b>הָאָח</b> לְפָנָיצּו מְבֹעָרֶת <small>(ירמיה לו, כב)</small>, פירשו רבי יונה מחתה. ויתכן לפרש כי האש עצמו כשהוא גדול יקרא <b>אח</b> והיא המדורה. וכן תרגם יונתן <b>וְיָת נוּרָא קֳדָמוֹהִי מַדְלְקִין</b>, ותרגום עַל הָאֵשׁ אֲשֶׁר עַל <b>הָאָח</b> <small>(ירמיה לו, כג)</small> <b>לְנוּרָא דִלְגוּמְרֵיהּ</b>. ובדברי רבותינו ז"ל <small>(שבת כ ע"א)</small>, מאי אח? רב אמר אחוונא, פירוש עצי ערבה, ושמואל אמר עצים הנדלקים באחוה. <b>וענין שני</b> וֶאֱמָר <b>אָח</b> <small>(יחזקאל ו, יא)</small>, ענינו צער ואבל, ומזה <b>אָח</b> עֲשׂוּיָה לְבָרָק <small>(יחזקאל כא, כ)</small>. ורבי אחי רבי משה פירשם מן <b>אֲנָחָה</b> ויהיה חסר ה<b>נו"ן</b> כמו <b>נו"ן</b> <b>אֲמָנָה</b> מן <b>אֱמֶת</b>. <b>וענין שלישי</b> <b>הֶאָח הֶאָח</b> רָאֲתָה עֵינֵינוּ <small>(תהלים לה, כא)</small> יַעַן אָמַר הָאוֹיֵב עֲלֵיכֶם <b>הֶאָח</b> <small>(יחזקאל לו, ב)</small>, יַעַן אֲשֶׁר אָמְרָה צֹּר עַל יְרוּשָׁלַם <b>הֶאָח</b> <small>(יחזקאל כו, ב)</small>, ענינו שמחה וגילה. ויש לפרשם מהענין השני והוא הנכון בעיני. <b>וענין רביעי</b> וְעָשָׂה <b>אָח</b> מֵאַחַד מֵאֵלֶּה <small>(יחזקאל יח, י)</small>, שהוא כמו <b>אֶחָד</b>. ויש מפרשים <b>אח</b> ממש, כי כל דבר יקרא <b>אח</b> כנגד חברו, וכן ביריעות אִשָּׁה אֶל <b>אֲחֹתָהּ</b> <small>(שמות כו, ו)</small>. ויונתן תרגם כמשמעו <b>וְיַעְבֵּד לַאֲחוּהִי מֵחֲדָא מֵאִלֵין</b>. והכניס רבי יונה בזה הענין <b>אָח</b> לֹא פָדֹה יִפְדֶּה <small>(תהלים מט, ח)</small>, ולפי דעתי שהוא אח ממש, ופירושו כי לא יפדה איש את אחיו מן המות.
<h3>אחד</h3>
<b>אֶחָד</b> הָיָה אַבְרָהָם <small>(יחזקאל לג, כד)</small>, ונגרעה ה<b>אל"ף</b> וְדִבֶּר חַד אֶת <b>אַחַד</b> <small>(יחזקאל לג, ל)</small>, וְהָיוּ<b> לַאֲחָדִים</b> בְּיָדֶךָ <small>(יחזקאל לו, יז)</small>, מחוברים בדבר אחד, כְּיָמִים <b>אֲחָדִים</b> <small>(בראשית כט, כ)</small>, כלומר היו בעיניו כימים מעטים. ולפי שהאחד מיעוט המספר יכנו הדבר המועט באחד. [הִתְפָּעֵל] <b>הִתְאַחֲדִי</b> הֵימִנִי <small>(יחזקאל כא, כא)</small>, התבודדי באחד המקומות. ומזה העקר והענין אַל <b>תֵּחַד</b> כְּבֹדִי <small>(בראשית מט, ו)</small>, וכן אַל <b>יִחַדְּ</b> בִּימֵי שָׁנָה <small>(איוב ג, ו)</small>, יודגש ה<b>דלי"ת</b> לתקון הקריאה, לפי שהמלה מלעיל כמו שכתבנו בחלק הדקדוק. וטוב הוא, שיהיה <b>אל יחד בימי שׁנות</b>, משרש <b>חָדָה</b> מענין שמחה, אבל <b>אַל תֵּחַד כְּבֹדִי</b> מזה השרש בפלס אֲנִי אֹהֲבַיה [אֹהֲבַי] <b>אֵהָב</b> <small>(משלי ח, יז)</small>. אַחַת אֶל <b>אֶחָת</b> <small>(שמות לו, יב)</small>, משפטו <b>אַחֶדֶת</b> ותחסר ה<b>דל"ת</b>, וה<b>תי"ו</b> סימן הנקבה. ולפי דעתי שמלת <b>אחת</b> גזרה בפני עצמה ולא נגזרה ממלת <b>אחד</b>, כי אם ממלת <b>אח</b>, וְעָשָׂה אָח <b>מֵאַחַד</b> מֵאֵלֶּה <small>(יחזקאל יח, י)</small>, ונאמר <b>אח</b> לזכר ו<b>אחת</b> לנקבה, אבל מגזרת <b>אחד</b> לא מצאנו מלה לנקבה. ויונתן תרגם כמשמעו <b>וְיַעְבֵּד לַאֲחוּהִי מֵחֲדָא מֵאִלֵין</b>.
<h3>אחה</h3>
וּלְרִבְקָה <b>אָח</b> <small>(בראשית כד, כט)</small>, קמוץ, ובהסמכו <b>אֲחִי</b> אֶשְׁכֹּל <b>וַאֲחִי</b> עָנֵר <small>(בראשית יד, יג)</small>, וה<b>יו"ד</b> תמורת <b>ה"א למ"ד</b> הפועל וה<b>ה"א</b> הנפקדת ממלת <b>אח</b> נהפכה <b>וי"ו</b> בנקבה, <b>אָחוֹת</b> לָנוּ קְטַנָּה <small>(שיר השירים ח, ח)</small>, ה<b>וי"ו</b> תמורת <b>ה"א למ"ד</b> הפועל וה<b>תי"ו</b> לנקבה, <b>וְלַאֲחֹתוֹ</b> הַבְּתוּלָה <small>(ויקרא כא, ג)</small>, <b>אֲחֹתִי</b> רַעְיָתִי <small>(שיר השירים ה, ב)</small>, וַאֲחוֹתֵךְ הַקְּטַנָּה <small>(יחזקאל טז, מו)</small>, מַה נַּעֲשֶׂה <b>לַאֲחֹתֵנוּ</b> <small>(שיר השירים ח, ח)</small>, בכל הכנויים ה<b>אל"ף</b> בשוא ופתח. ובא אחד ה<b>אל"ף</b> בפתח לבדו, <b>לְאָחִיו וּלְאַחֹתוֹ</b> <small>(במדבר ו, ז)</small>. ולרבים<b> אַחִים</b> אֲנָחְנוּ <small>(בראשית יג, ח)</small>, בֶּן אָדָם<b> אַחֶיךָ</b> <b>אַחֶיךָ</b> אַנְשֵׁי גְאֻלָּתֶךָ <small>(יחזקאל יא, טו)</small>, <b>אַחַי</b> מֵאַיִן אַתֶּם <small>(בראשית כט, ד)</small>, <b>אַחֵינוּ</b> הֵמַסּוּ אֶת לְבָבֵנוּ <small>(דברים א, כח)</small>, בכלם ה<b>אל"ף</b> בפתח, ובהפסק אֲסַפְּרָה שִׁמְךָ <b>לְאֶחָי</b> <small>(תהלים כב, כג)</small>, ה<b>אל"ף</b> בסגול וכן <b>אֶחָיו</b> בסגול לעולם מפני קמץ ה<b>חי"ת</b>, וַיִּרְאוּ <b>אֶחָיו</b> <small>(בראשית לז, ד)</small>, ובכנוי הרבים <b>אֲחֵיהֶם, אֲחֵיכֶם</b> ה<b>אל"ף</b> בשוא ופתח, וכן עם אותיות השמוש<b> וַאֲחֵיכֶם</b> כָּל בֵּית יִשְׂרָאֵל <small>(ויקרא י, ו)</small>, ובא האחד ה<b>אל"ף</b> בפתח לבדו, <b>וּבְאַחֵיכֶם</b> בְּנֵי יִשְׂרָאֵל <small>(ויקרא כה, מו)</small>. וכן כשנכנסה עליו <b>ה"א</b> השאלה <b>הַאַחֵיכֶם</b> יָבֹאוּ לַמִּלְחָמָה <small>(במדבר לב, ו)</small>, וכבר כתבנו הטעם בחלק הדקדוק בשער השמות. ולרבות <b>אַחְיוֹת</b>, וְאֶת <b>אַחַי</b> וְאֶת <b>אַחְוֹתַי [אַחְיוֹתַי]</b> <small>(יהושע ב, יג)</small>, ה<b>יו"ד</b> תמורת <b>ה"א למ"ד</b> הפועל וה<b>וי"ו</b> וה<b>תי"ו</b> סימן הרבות. <b>והשׁם</b> לְהָפֵר אֶת <b>הָאַחֲוָה</b> <small>(זכריה יא, יד)</small> וענין שני מזה השרש, יִשְׂגֶּה <b>אָחוּ</b> בְלִי מָיִם <small>(איוב ח, יא)</small>, כי ה<b>וי"ו למ"ד</b> הפועל תמורת ה<b>ה"א</b>, והוא שם צמח, שרועין אותו הבהמות הנקרא בדברי רבותינו ז"ל <small>(בבא בתרא כח ע"ב)</small> אספסתא. ולרבים כִּי הוּא בֵּן <b>אַחִים</b> יַפְרִיא <small>(הושע יג, טו)</small>, ומשפטו <b>אַחֲוִים</b>. ויש מפרשים אותו מענין אח והוא הנכון כדרך הדקדוק. וַתִּרְעֶינָה <b>בָּאָחוּ</b> <small>(בראשית מא, יח)</small>, ה<b>בי"ת</b> בו נוספת כ<b>בי"ת</b> לַחֲמוּ בְלַחֲמִי וּשְׁתוּ בְּיַיִן מָסָכְתִּי <small>(משלי ט, ה)</small>, או יהיה מקום הצמח נקרא על שמו וה<b>בי"ת</b> משמשת.
<h3>אחז</h3>
חִיל <b>אָחַז</b> <small>(שמות טו, יד)</small>, <b>אָחַזְתָּ</b> שְׁמֻרוֹת עֵינָי <small>(תהלים עז, ה)</small>, <b>וַיֶּאֱחֹז</b> אֶת הַבַּיִת <small>(מלכים א' ו, י)</small>, לְבִלְתִּי <b>אֲחֹז</b> בְּקִירוֹת הַבָּיִת <small>(מלכים א' ו, ו)</small>, וְלֹא יִהְיוּ <b>אֲחוּזִים</b> בְּקִיר הַבָּיִת <small>(יחזקאל מא, ו)</small>, <b>לֶאֱחֹז</b> בְּכַנְפוֹת הָאָרֶץ <small>(איוב לח, יג)</small> צִירִים וַחֲבָלִים <b>יֹאחֵזוּן</b> <small>(ישעיה יג, ה)</small>, ה<b>חי"ת</b> בצרי מפני ההפסק, הֲלוֹא חֲבָלִים<b> יֹאחֱזוּךְ</b> כְּמוֹ אֵשֶׁת לֵדָה <small>(ירמיה יג, כא)</small>, ה<b>חי"ת</b> בחטף סגול,<b> וַתֹּחֶז</b> יַד יְמִין יוֹאָב <small>(שמואל ב' כ, ט)</small>. <b>אֲחֻזֵי</b> חֶרֶב <small>(שיר השירים ג, ח)</small>, הפעול בו על דרך חָגוּר כְּלֵי מִלְחָמָה <small>(שופטים יח, יא)</small>, לָבוּשׁ בַּדִּים <small>(יחזקאל ט, ב)</small>. <b>וָאֹחֵז</b> בְּפִילַגְשִׁי <small>(שופטים כ, ו)</small>, <b>וֶאֱחֹז</b> לְךָ אֶחָד מֵהַנְּעָרִים <small>(שמואל ב' ב, כא)</small>.<b> וְאֶחֳזִי</b> בָהּ <small>(רות ג, טו)</small>, ה<b>חי"ת</b> בקמץ חטף, <b>אֶחֱזוּ</b> לָנוּ שׁוּעָלִים <small>(שיר השירים ב, טו)</small>, בֵּית אָב אֶחָד <b>אָחֻז</b> לְאֶלְעָזָר <b>וְאָחֻז אָחֻז</b> לְאִיתָמָר <small>(דברי הימים א' כד, ו)</small>,<b> אָחוּז</b> בְּחַבְלֵי בוּץ <small>(אסתר א, ו)</small>. <b>והנפעל</b> <b>נֶאֱחַז</b> בַּסְּבַךְ <small>(בראשית כב, יג)</small>, כַּדָּגִים <b>שֶׁנֶּאֱחָזִים</b> <small>(קהלת ט, יב)</small>, <b>וַיֵּאָחֲזוּ</b> בָהּ <small>(בראשית מו, כז)</small>, <b>וְנֹאחֲזוּ</b> בְתֹכְכֶם <small>(במדבר לב, ל)</small>. <b>והפועל הכבד</b> [הָפְעַל] וְכֶבֶשׁ בַּזָּהָב לַכִּסֵּא <b>מָאֳחָזִים</b> <small>(דברי הימים ב' ט, יח)</small>. <b>וכבד אחר</b> [פִּעֵל] <b>מְאַחֵז</b> פְּנֵי כִסֵּה <small>(איוב כו, ט)</small>. ופירוש<b> וַיֶּאֱחֹז</b> אֶת הַבַּיִת <small>(מלכים א' ו, י)</small>, קרה אותו בעצי ארזים, וכן תרגם יונתן <b>וְטַלֵיל יַת בֵּיתָא</b>, ואמר בו לשון אחיזה. לפי שהקורות אוחזות בכותל זה ובכותל זה שכנגדו, כמו שאמר גם כן לְבִלְתִּי <b>אֲחֹז</b> בְּקִירוֹת הַבָּיִת <small>(מלכים א' ו, ו)</small>. ומענין זה <b>אחוזה</b> תְּנוּ לִי <b>אֲחֻזַּת</b> קֶבֶר <small>(בראשית כג, ד)</small>, וְהָיוּ לָכֶם <b>לַאֲחֻזָּה</b> <small>(ויקרא כה, מה)</small>, נקראת הנחלה כן, לפי שהאדם נאחז במקום ומוחזק בעבורה, כמו שאמר <b>וַיֵּאָחֲזוּ</b> בָהּ <small>(בראשית מו, כז)</small>, <b>וְנֹאחֲזוּ</b> בְתֹכְכֶם <small>(במדבר לב, ל)</small>. <b>וַאֲחֻזַּת</b> מֵרֵעֵהוּ <small>(בראשית כו, כו)</small> שם איש. והמסורת עליו לית שום בר נש. ודעת התרגום <b>וְסִיעַת מְרַחֲמוֹהִי</b>. ונקראת חברת האיש אחוזה, לפי שנאחזים בו ולא יפרדו ממנו בצאתו ובבאו.
<h3>אחל</h3>
<b>אַחֲלֵי</b> אֲדֹנִי <small>(מלכים ב' ה, ג)</small>, <b>אַחֲלַי</b> יִכֹּנוּ דְרָכָי <small>(תהלים קיט, ה)</small>, פירשם רבי יונה לשון תכלית, כלומר תכלית מה שאפשר שיועיל לו ומה שיוכל לעשותו, שיעמוד לפני הנביא. והנכון בעיני שיהיו מענין <b>וַיְחַל</b> מֹשֶׁה <small>(שמות לב, יא)</small>, <b>חַלּוּ</b> נָא פְנֵי אֵל <small>(מלאכי א, ט)</small> ומשרשם, שהם ענין תחנה ובקשה וה<b>אל"ף</b> נוספת, ויאמר לאחד <b>אחל</b> ולרבים <b>אחלים</b> ובסמוך <b>אַחֲלֵי אדני</b>, ופירושו תחנות אדני ובקשותיו יהיו לפני הנביא אשר בשמרון, או יאסוף אותו מצרעתו, וכן פירוש <b>אַחֲלַי יִכֹּנוּ דְרָכָי</b>, כלומר תחנותי ובקשתי, שיכונו דרכי לשמור חקיך, כדרך תָּכִין לִבָּם <small>(תהלים י, יז)</small>. ורבינו האיי ז"ל פירשם, כמו <b>אַשְׁרֵי, וְאַשְׁרַי</b>, וכן תרגום יונתן <b>אַחֲלֵי אֲדֹנִי, טוּבֵי רִבּוֹנִי</b>.
<h3>אחר</h3>
וַיֵּלְכוּ <b>אֲחֹרַנִּית</b> <small>(בראשית ט, כג)</small>, וְאַתָּה הֲסִבֹּתָ אֶת לִבָּם <b>אֲחֹרַנִּית</b> <small>(מלכים א' יח, לז)</small>, פירש רבינו סעדיה ז"ל הסבות את לבם, שהיה עד עתה אחורנית. ואדני אבי ז"ל פירש <b>הֲסִבֹּתָ אֶת לִבָּם אֲחֹרַנִּית</b>, מאמונת הבעל כי הכירו כי שקר נסכו. ומשקל אחר, וַיִּהְיוּ <b>לְאָחוֹר</b> וְלֹא לְפָנִים <small>(ירמיה ז, כד)</small>, וקבוצו אחורים, ובסמוך <b>אֲחֹרֵי</b> הַמִּשְׁכָּן <small>(שמות כו, יב)</small>. ומשקל אחר, <b>וְאַחַר</b> כֵּן תָּבוֹא אֵלֶיהָ <small>(דברים כא, יג)</small>. ומשקל אחר, טוֹב <b>אַחֲרִית</b> דָּבָר מֵרֵאשִׁיתוֹ <small>(קהלת ז, ח)</small>, ונקרא השכר אחרית, לפי שהוא סוף המעשה, כִּי אִם יֵשׁ <b>אַחֲרִית</b> וְתִקְוָתְךָ לֹא תִכָּרֵת <small>(משלי כג, יח)</small>, לָתֵת לָכֶם <b>אַחֲרִית</b> וְתִקְוָה <small>(ירמיה כט, יא)</small>, אִם מָצָאתָ וְיֵשׁ <b>אַחֲרִית</b> <small>(משלי כד, יד)</small>. ומשקל אחר, <b>לָאַחֲרֹנָה</b> יִסְעוּ <small>(במדבר ב, לא)</small>. והקבוץ מן אחר <b>אַחֲרֵי</b> מוֹת מֹשֶׁה <small>(יהושע א, א)</small>, וַיַּכֵּהוּ אַבְנֵר <b>בְּאַחֲרֵי</b> הַחֲנִית <small>(שמואל ב' ב, כג)</small>, פירוש, במה שאחרי החנית והוא עץ החנית. ועם הכנוי יקובץ בלשון רבים לעולם, וְאָזְנֶיךָ תִּשְׁמַעְנָה דָבָר <b>מֵאַחֲרֶיךָ</b> <small>(ישעיה ל, כא)</small>, וַתַּבֵּט אִשְׁתּוֹ <b>מֵאַחֲרָיו</b> <small>(בראשית יט, כו)</small>, פירוש אשתו שהיתה מאחריו הביטה אחריה, מוֹכִיחַ אָדָם <b>אַחֲרַי</b> <small>(משלי כח, כג)</small>, כולם ענינם ידוע. ופירש הגאון רב סעדיה כן <b>מוֹכִיחַ אָדָם אַחֲרַי</b> אמר, כי הם דברי האל יתברך מוכיח אדם ללכת בחוקותי ולמלא אחרי, חן ימצא ממחליק לשון כי הוא מזיקהו. ואדני אבי ע"ה פירוש <b>אַחֲרַי</b> <b>שם תאר</b> ופירושו <b>מוֹכִיחַ אָדָם</b>, שהוא נסוג אחור חן ימצא. <b>והתאר</b> לְיוֹם <b>אַחֲרוֹן</b> <small>(משלי לא, כב)</small>, אחרונים, אחרונה. ולאיש זולתו וְאִישׁ <b>אַחֵר</b> יִקָּחֶנָּה <small>(דברים כ, ז)</small>, בְּגָדִים<b> אֲחֵרִים</b> <small>(ויקרא ו, ד)</small>, בַּשָּׁנָה <b>הָאַחֶרֶת</b> <small>(בראשית יז, כא)</small>, שֶׁבַע שָׁנִים<b> אֲחֵרוֹת</b> <small>(בראשית כט, ל)</small>. ונקרארת פאת המערב <b>אָחוֹר, וְאָחוֹר</b> וְלֹא אָבִין לוֹ <small>(איוב כג, ח)</small>, והים המערבי הַיָּם <b>הָאַחֲרוֹן</b> <small>(דברים יא, כד)</small>, לפי שהפנים הם המזרח והאחור המערב, כי פני האדם אל זריחת השמש, ועל סדר זה נקראו דרום ימין, וצפון שמאל. ולמי שמעשיו באחרית והמתנה בא <b>הפועל הכבד</b> [פִּעֵל] <b>לַמְאַחֲרִים</b> עַל הַיָּיִן <small>(משלי כג, ל)</small>, וְלֹא <b>אֵחַר</b> הַנַּעַר <small>(בראשית לד, יט)</small>. ופירוש <b>לַמְאַחֲרִים עַל הַיָּיִן</b>, שמתעכבים כל היום עד הערב על שתיית היין, וכן אמר <b>מְאַחֲרֵי</b> בַנֶּשֶׁף <small>(ישעיה ה, יא)</small>, וכן פירוש <b>מְאַחֲרֵי</b> שֶׁבֶת <small>(תהלים קכז, ב)</small>, שמתעסקים כל היום במלאכתם עד הערב. וכתב אדני אבי ז"ל כי אינו כמו אלה כִּי בֹא יָבֹא לֹא<b> יְאַחֵר</b> <small>(חבקוק ב, ג)</small>, אבל פירושו לא יסוף כמו אחרית שהוא סוף, וכן תרגם יונתן יַקְשִׁב וְיִשְׁמַע <b>לְאָחוֹר</b> <small>(ישעיה מב, כג)</small> <b>לְסוֹפָא</b>. וכן הַגִּידוּ <b>הָאֹתִיּוֹת</b> לְאָחוֹר <small>(ישעיה מא, כג)</small> <b>לְסוֹפָא</b>, כלומר הבאות באחרית הימים. וכתב החכם ר' יעקב בן אלעזר וכבר נאמר, כי <b>אַחַר</b> וּבָנִיתָ בֵיתֶךָ <small>(משלי כד, כו)</small>, צווי מזה, כמו פַּלַּג לְשׁוֹנָם <small>(תהלים נה, י)</small>.<b> וכבד אחר</b> [הִפְעִיל] <b>וַיֹּיחֶר</b> [<b>וַיּוֹחֶר</b>] מִן הַמּוֹעֵד <small>(שמואל ב' כ, ה)</small>, <b>והפועל קל וָאֵחַר</b> עַד עָתָּה <small>(בראשית לב, ה)</small>. ונקראו בני האדם אחרית על שם שנשארו אחריו, <b>וְאַחֲרִיתָם</b> בַּחֶרֶב אֶהֱרֹג <small>(עמוס ט, א)</small>. <b>וְאַחֲרִיתְכֶן</b> בְּסִירוֹת דּוּגָה <small>(עמוס ד, ב)</small>, פירוש מיהם. וכן <b>וְאַחֲרֵיהֶם</b> בְּפִיהֶם יִרְצוּ סֶלָה <small>(תהלים מט, יד)</small>. וכן וְלֹא <b>לְאַחֲרִיתוֹ</b> <small>(דניאל יא, ד)</small>, כלומר שלא השאר המלכות לבנו <b>וְאַחֲרִיתֵךְ</b> בַּחֶרֶב תִּפּוֹל <small>(יחזקאל כג, כה)</small>, פירוש עמך, כי זכר <b>אַפֵּךְ וְאָזְנַיִךְ</b> שהוא משל על הראשים, ואמר <b>וְאַחֲרִיתֵךְ</b> על העם כי הראש הוא ראשית ותחלה לעם כי הוא יוצא ובא לפניהם והעם לאחרית. וכן תרגם יונתן <b>עַמִיךְ</b>, ותרגם <b>וְאַחֲרִיתֵךְ</b> תֵּאָכֵל בָּאֵשׁ <small>(יחזקאל כג, כה)</small> <b>וּשְׁפַר אַרְעִיךְ</b>. וכן <b>וְאַחֲרִיתָם</b> בַּחֶרֶב אֶהֱרֹג <small>(עמוס ט, א)</small>, אמר על העם. והכניס רבי יונה ענין אחר בזה השרש יִרְבּוּ עַצְּבוֹתָם <b>אַחֵר</b> מָהָרוּ <small>(תהלים טז, ד)</small>, ופירש כך יהי רצון שירבו עצבות הממהרים אל המחלוקת, ואיננו נכון, כי לא מצאנו משרש <b>מהר</b> מבנין הקל מענין מהירות כי אם מענין מהר ומתן, מָהֹר יִמְהָרֶנָּה לּוֹ לְאִשָּׁה <small>(שמות כב, טו)</small>. והנכון בעיני כי הוא מענין השני שיאמר לדבר זולתו אחר, ופירש הפסוק <b>יִרְבּוּ עַצְּבוֹתָם</b> המוהרים לאל אחר, כלומר שנותנין לאל אחר מהר ומתן ומקריבים קרבנות ומנסכים נסכים, ואחרית הפסוק יוכיח שאמר בַּל אַסִּיךְ נִסְכֵּיהֶם מִדָּם <small>(תהלים טז, ד)</small>.
<h3>אט</h3>
וַיְהַלֵּךְ<b> אַט</b> <small>(מלכים א' כא, כז)</small>, ענינו בנחת. ויש מפרשים מזה, <b>וְאַט</b> אֵלָיו אוֹכִיל <small>(הושע יא, ד)</small>, וענינו בנחת אאכילהו ועוד נכתבו בשרש <b>נטה</b>. ומהענין הזה והשרש הזה <b>לְאַט</b> לִי לַנַּעַר לְאַבְשָׁלוֹם <small>(שמואל ב' יח, ה)</small>, הַהֹלְכִים<b> לְאַט</b> <small>(ישעיה ח, ו)</small>, וְדָבָר <b>לָאַט</b> עִמָּךְ <small>(איוב טו, יא)</small>, אֶתְנַהֲלָה <b>לְאִטִּי</b> <small>(בראשית לג, יד)</small>, ה<b>למ"ד</b> בהם נוספת וה<b>יו"ד</b> ב<b>לְאִטִּי</b> נוספת, או הוא כנוי המדבר בעדו. ורבי יהודה אמר, שאלו ה<b>למד</b>י"ן שרשיות. וְדָרְשׁוּ אֶל הָאֱלִילִים וְאֶל <b>הָאִטִּים</b> <small>(ישעיה יט, ג)</small>, מין ממיני הכשפים שנעשה בנחת ויתכן ששרשם <b>אטט</b> בראית הדגש <b>באטּים</b>. וכן כתב אדני אבי ז"ל ואמר, כי כן יקראו בלשון ערבי <b>אלאטו"ט</b> <small>(אלאטיט)</small>.
<h3>אטד</h3>
גֹּרֶן<b> הָאָטָד</b> <small>(בראשית נ, י)</small>. <b>וְקוֹץ וְדַרְדַּר</b> תרגם אונקלוס <b>וְכוּבִין וְאַטְדִּין</b>, והוא מין ממיני הקוצים <b>קרדו"ן</b> בלע"ז.
<h3>אטם</h3>
<b>אֹטֵם</b> אָזְנוֹ מִשְּׁמֹעַ דָּמִים <small>(ישעיה לג, טו)</small>, ענינו סותם, וכן <b>אֹטֵם</b> שְׂפָתָיו נָבוֹן <small>(משלי יז, כח)</small>, חַלּוֹנֵי שְׁקֻפִים <b>אֲטֻמִים</b> <small>(מלכים א' ו, ד)</small>, כמו שתרגם יונתן <b>פְּתִיחָן מִלְגָיו וּסְתִימָן מִלְבָרָא</b>, כלומר רחבים מבפנים וצרים מבחוץ כמו שעושין אותן היום. ובדברי רבותינו ז"ל <small>(מנחות פו,ע"ב)</small>, מצאנו בהפך זה. והנני עתיד לזוכרו עוד בשרש <b>שׁקף</b>. וכן פירוש וְהַחַלּוֹנִים <b>הָאֲטֻמוֹת</b> <small>(יחזקאל מא, טז)</small>, שהיו צרים, לא שהיו סתומים מהכל, כי לא יקרא חלון, אם אינו פתוח. <b>והכבד</b> [הִפְעִיל] כמו פֶתֶן חֵרֵשׁ <b>יַאְטֵם</b> אָזְנוֹ <small>(תהלים נח, ה)</small>.
<h3>אטן</h3>
<b>אֵטוּן</b> מִצְרָיִם <small>(משלי ז, טז)</small>, תרגום <b>מֵיתְרֵיהֶם</b> <small>(שמות לה, יח)</small> <b> אַטּוּנֵיהוֹן</b>, רוצה לומר כי הערש ובדיו חטובות ומתוקנות היטב, והוא מסו[ר]גל במיתרי הפשתן העשויים במצרים שהם נאים.
<h3>אטר</h3>
וְאַל <b>תֶּאְטַר</b> עָלַי בְּאֵר פִּיהָ <small>(תהלים סט, טז)</small>, ענינו אל תסתום, ומענינו נאמר אִישׁ <b>אִטֵּר</b> יַד יְמִינוֹ <small>(שופטים ג, טו)</small>, כלומר סתום יד ימינו שאינו עושה בה דבר והוא שמאלי.
<h3>אי</h3>
<b>אֵי</b> הֶבֶל אָחִיךָ <small>(בראשית ד, ט)</small>, <b>אֵי</b> זֶה יִכְשַׁר הֲזֶה אוֹ זֶה <small>(קהלת יא, ו)</small>, <b>אֵי</b> זֶה סֵפֶר כְּרִיתוּת אִמְּכֶם <small>(ישעיה נ, א)</small>,<b> אֵי</b> מִזֶּה תָּבוֹא <small>(שמואל ב' א, ג)</small>, כלם ענין שאלה על הדבר. אך <b>אֵי</b> לָזֹאת אֶסְלַוח [אֶסְלַח] לָךְ <small>(ירמיה ה, ז)</small>, הוא לשון קריאה, אומר אי לזאת אסלח כי בניך עזבוני וגו' ואין לך צדקה שאסלח לך בעבורה, או תהיה מלת <b>אֵי</b> חסרת <b>כ"ף</b> איך, ורוצה לומר איך לזאת הרעה אסלח לך כי בניך עזבוני. ואמר רבי יונה, כי <b>אֵי מִזֶּה תָּבוֹא</b> משפטו להיות, מאי זה מקום תבא. ואין צורך, רק פירושו מזה המקום שתבא אי הוא. ובתוספת <b>ה"א</b> ובדגש ה<b>יו"ד</b> ובצרי <b>אַיֵּה</b> הָאֲנָשִׁים <small>(בראשית יט, ה)</small>, <b>אַיֵּה</b> הָעֵדֶר נִתַּן לָךְ <small>(ירמיה יג, כ)</small>, פירש רבי יונה כי אינו שאלה לדעת אבל הוא על דרך הפלאה והפלגה, כלומר ראה מה נחמד העדר הנתן לך, ואין צורך רק הוא כמשמעו. ופירש כי <b>אֵיכָה,</b> <b>אֵיפֹה</b> מלות מורכבות ממלת <b>אֵי</b>, והנכון שהן מלות בפני עצמן. וענין אחר בזה השרש ישֵׁב <b>הָאִי</b> הַזֶּה <small>(ישעיה כ, ו)</small>, <b>אִיֵּי</b> כִתִּיִּים <small>(ירמיה ב, י)</small>, מֵאֵלֶּה נִפְרְדוּ <b>אִיֵּי</b> הַגּוֹיִם <small>(בראשית י, ה)</small>, וְשַׂמְתִּי נְהָרוֹת <b>לָאִיִּים</b> <small>(ישעיה מב, טו)</small>, <b>וּמֵאִיֵּי</b> הַיָּם <small>(ישעיה יא, יא)</small>, ענין כלם המחוזות שנהר או ים מקיפים אותם נקראו גם כן איים, כמו <b>ישֵׁב הָאִי הַזֶּה</b> שהוא אומר על ירושלים, כי פירוש מלת <b>אי</b> מחוז. וּלְרוֹזְנִים <b>אֵו</b> [<b>אֵי</b>] שֵׁכָר <small>(משלי לא, ד)</small>, חסר <b>נו"ן</b> ומשפטו אין שכר, וכן <b>אִי</b> כָבוֹד <small>(שמואל א' ד, כא)</small>, משפטו אין כבוד, ואם הוא בחירק, כמו <b>וְאִין</b> יֶשׁ פֹּה תַחַת יָדְךָ <small>(שמואל א' כא, ט)</small>. ויתכן לפרש שניהן כמו <b>אַיֵּה</b>, ומלת<b> אַל לַמְלָכִים</b> עומדת במקום שנים, ופירושו ואל לרזנים שיאמרו איה שכר לשתות, וכן <b>אִי כָבוֹד</b>, כלומר איה כבוד, שאיננו בישראל היום. וענין אחר <b>אִי</b> לָךְ אֶרֶץ שֶׁמַּלְכֵּךְ נָעַר <small>(קהלת י, טו)</small>, <b>וְאִילוֹ</b> הָאֶחָד שֶׁיִּפּוֹל <small>(קהלת ד, י)</small>, ענינם אוי, וְאִילוּ היא מלה אחת מורכבת משתי מלות. יְמַלֵּט <b>אִי</b> נָקִי <small>(איוב כב, ל)</small>, פירש רבי יונה, איש נקי, והנכון שהוא כמו ישֵׁב הָאִי הַזֶּה <small>(ישעיה כ, ה)</small> שהקדמנו ופירושו, כי הנקי ימלט כל האי בזכותו. וְאֶת <b>הָאַיָּה</b> וְהַדַּיָּה לְמִינָהּ <small>(דברים יד, יד)</small>, שם העוף, ואומרים שהוא יקרא <b>אגס"א</b> בלע"ז. וּפָגְשׁוּ צִיִּים אֶת <b>אִיִּים</b> <small>(ישעיוז לד, יד)</small> שם חיות, ותרגם יונתן וְעָנָה <b>אִיִּים</b> בְּאַלְמְנוֹתָיו <small>(ישעיה יג, כב)</small> <b>וִינַפְצוּן חֲתוּלִים</b>. ויש מפרשים <b>אִיִּים</b>, כמו <b>וְאֶת הָאַיָּה,</b> <b>אגס"א</b> בלע"ז.
<h3>איב</h3>
<b>וְאָיַבְתִּי</b> אֶת אֹיְבֶיךָ <small>(שמות כג, כב)</small>. <b>והשׁם</b> <b>וְאֵיבָה</b> אָשִׁית <small>(בראשית ג, טו)</small>, ענינו ענין שנאה.
<h3>איד</h3>
הֲלֹא <b>אֵיד</b> לְעַוָּל <small>(איוב לא, ג)</small>, גַּם אֲנִי <b>בְּאֵידְכֶם</b> אֶשְׂחָק <small>(משלי א, כו)</small>, ענין צער ומקרה רע. וענין אחר <b>וְאֵד</b> יַעֲלֶה מִן הָאָרֶץ <small>(בראשית ב, ו)</small> פירושו ענן, כלומר על ידי גשם שהשקה ארז כידי פני האדמה הצמיח הקדוש ברוך הוא העשבים והעצים, וכן יָזֹקּוּ מָטָר <b>לְאֵדוֹ</b> <small>(איוב לו, כז)</small>. ופירש אדני אבי ע"ה יזוקו העננים מטר בעבור אידו, והוא העשן העולה מן הארץ בעבור החום, יקרא בערבי <b>בכא"ר, בכו"ר</b> בלע"ז, והוא איד יעלה מן הארץ וכי כאשר יעלה אותו האיד מן הארץ ויפגע בעבים ירדו הגשמים, משל לעשן העולה מן הקדירה כשיעלה למכסה יזלו מיד מים. ופירש רבינו סעדיה ז"ל, <b>וְאֵד יַעֲלֶה</b> ולא <b>איד</b>, ומלת <b>אין</b> עומדת במקום שנים, וכן פירש כי לא היה בתחלת העולם לא אדם שיזרע ולא איד שיעלה, אלא ברא הקדוש ברוך הוא בגזרותיו הכל מתוקן, ונכון הוא זה הפירוש מכל אשר מפרשים בו.
<h3>איך</h3>
<b>אֵיךְ</b> תֹּאמְרִי לֹא נִטְמֵאתִי <small>(ירמיה ב, כג)</small>, ובתוספת <b>ה"א</b> אֲהָהּ אֲדֹנִי <b>אֵיכָה</b> נַעֲשֶׂה <small>(מלכים ב' ו, טו)</small>, <b>אֵיכָה</b> נֵדַע אֶת הַדָּבָר <small>(דברים יח, כא)</small>, <b>אֵיכָה</b> יָשְׁבָה בָדָד <small>(איכה א, א)</small>, ובכפל ה<b>כ"ף</b> כִּי <b>אֵיכָכָה</b> אוּכַל וְרָאִיתִי <small>(אסתר ח, ו)</small>, <b>וְאֵיכָכָה</b> אוּכַל וְרָאִיתִי <small>(אסתר ח, ו)</small>, והם <b>מלרע</b>, ו<b>מלעיל</b> <b>אֵיכָכָה</b> אֶלְבָּשֶׁנָּה <small>(שיר השירים ה, ג)</small>, <b>אֵיכָכָה</b> אֲטַנְּפֵם <small>(שיר השירים ה, ג)</small> כולם ענין אחד, אבל יש מהם שאלה על תכונת הדבר, האיך נעשה? והוא איכה נעשה? <b>אֵיכָה נֵדַע אֶת הַדָּבָר, אֵיכָה</b> יַעַבְדוּ הַגּוֹיִם הָאֵלֶּה <small>(דברים יב, ל)</small>. ויש מהם שאלה על דרך התימה, והוא <b>אֵיכָה יָשְׁבָה, אֵיךְ תֹּאמְרִי</b>,<b> אֵיכָכָה אוּכַל</b>,<b> אֵיכָכָה אֶלְבָּשֶׁנָּה</b>. ויש בלשון אנה, <b>אֵיכָה</b> תִרְעֶה אֵיכָה תַּרְבִּיץ <small>(שיר השירים א, ז)</small>, ובחולם וַיֹּאמֶר לְכוּ וּרְאוּ <b>אֵיכֹה</b> הוּא <small>(מלכים ב' ו, יג)</small>, ענינם אנה תרעה, אנה תרביץ, אנה הוא.
<h3>איל</h3>
כְּגֶבֶר אֵין <b>אֱיָל</b> <small>(תהלים פח, ה)</small>, פירוש כח, וכן <b>אֱיָלוּתִי</b> לְעֶזְרָתִי חוּשָׁה <small>(תהלים כב, כ)</small>, אבל הוא בסימן נקבה כמו עזרתי. ופעמים <b>עי"ן</b> הפעל נחה יֶשׁ <b>לְאֵל</b> יָדִי <small>(בראשית לא, כט)</small>, ואין לְאֵל ידיך <small>(דברים כח, לב)</small>, כִּי יֶשׁ <b>לְאֵל</b> יָדָם <small>(מיכה ב, א)</small>. ושם במשקל אחר, <b>אוֹל</b> בפלס <b>אוֹר</b>, וּבָרִיא<b> אוּלָם</b> <small>(תהלים עג, ד)</small>, ופירושו ובריא כחם. <b>והתאר</b> הָאֵל י"י <small>(ישעיה מב, ה)</small>, כלומר התקיף, מִי כָמֹכָה <b>בָּאֵלִם</b> <small>(שמות טו, יא)</small>, הָבוּ לַי"י בְּנֵי <b>אֵלִים</b> <small>(תהלים כט, א)</small>, והם המלכים. ו<b>בְּנֵי</b> איננו סמוך, כמו בְּנֵי שִׁלֵּשִׁים <small>(בראשית נ, כג)</small>, או הם הכוכבים, ובני סמוך ואומר בני על הככבים ואלים על המלאכים, כמו שאומר בְּרָן יַחַד כּוֹכְבֵי בֹקֶר וַיָּרִיעוּ כָּל בְּנֵי אֱלֹהִים <small>(איוב לח, ז)</small>, וכן וְאֶתְּנֵהוּ בְּיַד <b>אֵיל</b> גּוֹיִם <small>(יחזקאל לא, יא)</small>, והוא כתוב ב<b>יו"ד</b> למדינחאי והמסורת עליו לית מלא בחול, ופירושו תקיף הגוים והוא נבוכדנצר, וכן וְאֶת <b>אֵילֵי</b> הָאָרֶץ לָקָח <small>(יחזקאל יז, יג)</small>, תקיפי הארץ, והוא כתוב ב<b>יו"ד</b>, אבל יְדַבְּרוּ לוֹ <b>אֵלֵי</b> גִבּוֹרִים <small>(יחזקאל לב, כא)</small>, בלא <b>יו"ד</b> והמסרת עליו לית חסר. ורבי יהודה כתב ונכתב התאר ב<b>יו"ד, יְדַבְּרוּ לוֹ אֵלֵי גִבּוֹרִים</b>, ואולי הסופר טעה וחסר, כי אולי הוא כתב כן ונכתב <b>התאר</b> ב<b>יו"ד</b> <b>וְאֶתְּנֵהוּ בְּיַד אֵיל גּוֹיִם</b>, ואחר כך כתב <b>אֵילֵי הָאָרֶץ</b>, ו<b>אֵלֵי גִבּוֹרִים</b>, ולא כתב עליהם מי ב<b>יו"ד</b> ומי בלא <b>יו"ד</b>, ועל <b>אֵיל גּוֹיִם</b> אמר שנכתב ב<b>יו"ד</b>, וכן הוא כתב ב<b>יו"ד</b> למדינחאי אבל למערבאי הוא חסר, וכדאי הוא אותו חכם שנדינהו לזכות בכל אשר נוכל, כי הוא האיר עיני כל הבאים אחריו בדקדוק ולשון המקרא, ואמת כי מצאנו במקצת ספרים <b>אילי גבורים</b> ב<b>יו"ד</b>, אלא שאנחנו סומכין על המסרה אשר בספרים, אשר מצאנוה חסר, והמסרה עליו לית חסר, וְקֹרָא לָהֶם <b>אֵילֵי</b> הַצֶּדֶק <small>(ישעיה סא, ג)</small>, או יהיה <b>אֵלֵי</b> מן אלה ואלים, לפי שאמר <b>מַטַּע י"י לְהִתְפָּאֵר</b>. וּמִצְרַיִם אָדָם וְלֹא <b>אֵל</b> <small>(ישעיה לא, ג)</small>, ולא מלאך, ויתכן להיות מן השרש הזה <b>כְּאֵלָה</b> נֹבֶלֶת עָלֶהָ <small>(ישעיה א, ל)</small>, כִּי יֵבֹשׁוּ <b>מֵאֵילִים</b> <small>(ישעיה א, כט)</small>, והדומים להם, ועוד נכתבם בשרש <b>אלה</b>. <b>אַיָּל</b> וּצְבִי <small>(דברים יד, ה)</small>, <b>אַיָּלָה</b> שְׁלֻחָה <small>(בראשית מט, כא)</small>, גַם <b>אַיֶּלֶת</b> בַּשָּׂדֶה <small>(ירמיה יד, ה)</small>, על משקל <b>עִוֶּרֶת</b>. <b>כְּאַיָּל</b> תַּעֲרֹג עַל אֲפִיקֵי מָיִם <small>(תהלים מב, ב)</small> בא בלשון נקבה, כי <b>אַיָּל</b> הוא שם כללש כולל זכרים ונקבות, כמו וַיְהִי לִי שׁוֹר וַחֲמוֹר <small>(בראשית לב, ו)</small>, ואמר לשון נקבה רצונו לומר עדת האילים, כי האילים ילכו ביחד הרבה עדרים עדרים והיא חיה ידועה. וכן דרך משל <b>אַיֶּלֶת</b> אֲהָבִים וְיַעֲלַת חֵן <small>(משלי ה, יט)</small>, אוֹ <b>בְּאַיְלוֹת</b> הַשָּׂדֶה <small>(שיר השירים ב, ז)</small>, <b>אַיֶּלֶת</b> הַשַּׁחַר <small>(תהלים כב, א)</small>, והוא כוכב הבקר. ויש מפרשים <b>אַיֶּלֶת הַשַּׁחַר</b> מהענין הראשון, כלומר בכח עלות השחר, והנכון <b>שׁאַיֶּלֶת הַשַּׁחַר</b> משל לכנסת ישראל, כמו שהמשיל אותם לאילות בשיר השירים, וכן אל שחר כמו מִי זֹאת הַנִּשְׁקָפָה כְּמוֹ שָׁחַר <small>(שיר השירים ו, י)</small>, וכל המזמור הוא על כנסת ישראל בהיותם בגלות. <b>אַיִל</b> תָּמִים מִן הַצֹּאן <small>(ויקרא ה, טו)</small>, הכבש הגדול יותר מבן שנה יקרא <b>איל</b>, וּמֵאָה אֶלֶף <b>אֵילִים</b> צָמֶר <small>(מלכים ב' ג, ד)</small>, חסר הנסמך, ופירוש <b>אֵילִים</b> אלי צמר, כלומר בעלי צמר שלא היו גזוזים. <b>אֵיל</b> פָּארָן <small>(בראשית יד, ו)</small>, עִם <b>אֵלוֹן</b> מֻצָּב אֲשֶׁר בִּשְׁכֶם <small>(שופטים ט, ו)</small>, <b>בְּאֵלֹנֵי</b> מַמְרֵא <small>(בראשית יח, א)</small>, כמו שאמר התרגום <b>מֵשְׁרֵי</b>. ופירוש <b>אֵלוֹן מֻצָּב</b>, שהיה באותו המישור דבר מוצב, כגון אבן או זולתה ויחם המישור אל אותו הדבר המוצב להכרת המקום. <b>הָאַיִל</b> מְזוּזוֹת חֲמִשִׁית <small>(מלכים א' ו, לא)</small>, וְאֶל <b>אַיִל</b> תִּמֹרִים <small>(יחזקאל מ, טז)</small>, וּמִדָּה אַחַת <b>לָאֵילִם</b> מִפֹּה וּמִפּוֹ <small>(יחזקאל מ, י)</small>, ענים מזוזות. <b>וְאֵלַמָּיו</b> <small>(יחזקאל מ, כט)</small> ענינם כיפה.
<h3>אים</h3>
<b>אָיֹם</b> וְנוֹרָא <small>(חבקוק א, ז)</small>, <b>אֲיֻמָּה</b> כַּנִּדְגָּלוֹת <small>(שיר השירים ו, י)</small>. <b>והשׁם</b> וְהִנֵּה <b>אֵימָה</b> <small>(בראשית טו, יב)</small>, ובסמוך <b>אֵימַת</b> מֶלֶךְ <small>(משלי כ, ב)</small>, ובקבוץ הנקבות <b>וְאֵימוֹת</b> מָוֶת <small>(תהלים נה, ה)</small>. <b>אֵימָתָה</b> וָפַחַד <small>(שמות טו, טו)</small> נכפל בו סימן הנקבה כמו שנכפל <b>יְשׁוּעָתָה</b> <small>(תהלים ג, ג)</small>. ובקבוץ הזכרים יַהֲלֹךְ עָלָיו <b>אֵמִים</b> <small>(איוב כ, כה)</small>, נָשָׂאתִי <b>אֵמֶיךָ</b> <small>(תהלים פח, טז)</small>, <b>הָאֵמִים</b> לְפָנִים <small>(דברים ב, י)</small> הם הענקים ונקראו כן לפי שתפול אימה ופחד על רואיהם, <b>וּבָאֵימִים</b> יִתְהֹלָלוּ <small>(ירמיה נ, לח)</small>, הם הפסילים וקראם אימים על גנאי כמו עצבים או נקראו כן לפי שהעוברים אותם יפחדו מהם, וענין כלם פחד ויראה.
<h3>אין</h3>
<b>מֵאַיִן</b> אַתֶּם <small>(בראשית כט, ד)</small>, <b>מֵאַיִן</b> יָבֹא עֶזְרִי <small>(תהלים קכא, א)</small>, ענינו על שאלת מקום כמו אנה. וענין אחר כמו <b>לא</b>. וְאִם <b>אַיִן</b> מֵתָה אָנֹכִי <small>(בראשית ל, א)</small>, הוֹי כִּי גָדוֹל הַיּוֹם הַהוּא<b> מֵאַיִן</b> כָּמֹהוּ <small>(ירמיה ל, ז)</small>. וברפיון <b>עי"ן</b> הפועל <b>אֵין</b> זוּלָתְךָ <small>(רות ד, ד)</small>, <b>לְאֵין</b> נָכוֹן לוֹ <small>(נחמיה ח, יא)</small>, <b>מֵאֵין</b> כָּמוֹךָ <small>(ירמיה י, ו)</small>. הֵן אַתֶּם <b>מֵאַיִן</b> <small>(ישעיה מא, כד)</small>, כלומר מאפס. <b>כְּאַיִן</b> שֻׁפְּכֻה [שֻׁפְּכֻו] אֲשֻׁרָי <small>(תהלים עג, ב)</small>, ענינו כמעט כלומר מאפס ומן<b> וְאִין</b> יֶשׁ פֹּה תַחַת יָדְךָ <small>(שמואל א' כא, ט)</small>, כמו <b>אֵין</b> בצירי כמו בִּן ובֵן, נִיר וְנֵר, רֵישׁ וְרִישׁ, והוא על דרך שאלה, כלומר והלא יש תחת ירך, אך מלת <b>לֹא</b> תשתמש בפנים שלא תשתמש מלת אין, ומלת <b>אֵין</b> תשתמש במקומות שלא תשמש לא, ואף על פי ששניהם ענין אחד, כי לא תאמר <b>אֵין</b> על העוברים והעתידים, לא תאמר <b>אֵין</b> פעל ואין יפעול אך תאמר לא פעל ולא יפעול, אך מלת <b>אֵין</b> נופלת על השמות ועל המלין בכל ענין ועל בינוני בדרך הודעה או בדרך הסתר. בדרך הודעה, כמו <b>אֵינֶנִּי</b> נֹתֵן לָכֶם תֶּבֶן <small>(שמות ה, י)</small>, וְאִם <b>אֵינְךָ</b> מֵשִׁיב <small>(בראשית כ, ו)</small>, ובדרך ההסתר <b>וְאֵין</b> דֹּבֵר אֵלָיו דָּבָר <small>(איוב ב, יג)</small>, <b>וְאֵין</b> אֹמֵר הָשַׁב <small>(ישעיה מב, כב)</small>, ר"ל אין מי שדובר אליו דבר, אין מי שאמר השב. ובאה מלת <b>אֵין</b> על העתיד, כִּי <b>אֵין</b> הַמֶּלֶךְ יוּכַל אֶתְכֶם דָּבָר <small>(ירמיה לח, ה)</small>, לפי שמלת יוכל אף על פי שהוא עתיד הוא במקום בנוני שהוא <b>התאר</b> כמו שבאו רבים מן העתידים במקום הכינויים, ולפיכך נקשרה בו מלת אין כי הוא כמו שיאמר אין המלך יָכוֹל אתכם דבר, ואף על פי כן לא נהגו בזה השימוש כדי שלא יטעה אדם להשתמש בו עם מי שהוא עתיד לגמרי. גם יתכן לומר כי אמר כן לפי שנקשרה מלת אין עם המלך לא עם יוכל, רצונו לומר איננו המלך שיוכל אתכם דבר. ומלת <b>לֹא</b> נופלת על העוברים והעתידים בכל ענין וכן על הבינונים, כמו וְלֹא יוֹדֵעַ עַוָּל בֹּשֶׁת <small>(צפניה ג, ה)</small> שהוא נופל על אדם מיוחד, אבל באמרו <b>וְאֵין</b> רֹאֶה<b> וְאֵין</b> יוֹדֵעַ <b>וְאֵין</b> מֵקִיץ <small>(שמואל א' כו, יב)</small> אם היה אומר לא ראה ולא מקיץ לא היה מתבונן החפץ ממנו, אלא היה מתבונן שהוא אומר על אדם מיוחד, כאמרו פלוני זה לא רואה ולא מקיץ. ועל השמות אם תבא הודעה עמו שיבא על דבר מיוחד, כמו, כִּי לֹא דָבָר רֵק הוּא מִכֶּם <small>(דברים לב, מז)</small>, כי אם לא היה אומר מלת <b>הוא</b> שהיא הודעה מן ההודעות לא היתה מלת <b>לא</b> נופלת על דבר אך היינו אומרים <b>אין דבר רק מכם</b>, כמו <b>וְאֵין</b> דָּבָר חַי י"י <small>(שמואל א' כ, כא)</small>. וכן הוּא בֵן לֹא חָכָם <small>(הושע יג, יג)</small>, מלת הוא תיחד הנדבר לפיכך אמר לא חכם, ואילו אמרו אין חכם לא יתבונן ממנו על אדם מיוחד אלא על כלל כמו שיאמרו אין חכם בעיר, אלא אם יאמר כן עם [עם] הודעת הכנוי <b>והוא בן איננו חכם</b>, אבל בשאמר לֹא אֲדֹנִים לָאֵלֶּה <small>(מלכים א' כב, יז)</small>, יתבונן גם החפץ ממנו כמו אם היה אומר אין אדנים לאלה, ולכן מלת לא איננה נדבקת עם הכנוים כמו מלת אין, ועל זה הדרך והדומה לו תמצאם, בין ותדע.
<h3>איף</h3>
<b>אֵיפָה וְאֵיפָה</b> <small>(משלי כ, י)</small> ובסמוך <b>אֵיפַת</b> הַקָּלִיא הַזֶּה <small>(שמואל א' יז, טו)</small>, ובא בסמוך <b>כְּאֵיפָה</b> שְׂעֹרִים <small>(רות ב, יז)</small>. וכבר זכרנוהו עם דומיהם בחלק הדקדוק, והיא מדה אצלם שהיא שלש סאין והיא מדת היבש. ומלה אחת בזה השרש מענין אחר ומשקל אחר, <b>אֵיפֹה</b> הָיִיתָ בְּיָסְדִי אָרֶץ <small>(איוב לח, ד)</small>, כמו אנה, מִי <b>אֵפוֹא</b> הוּא הַצָּד צַיִד <small>(בראשית כו, לג)</small>, תחסר <b>ו"ו</b> התוספת ומשפטו מי ואיפוא, וכן שֶׁמֶשׁ יָרֵחַ עָמַד זְבֻלָה <small>(חבקוק ג, יא)</small>, משפטו שמש וירח, ופירוש הפסוק מי הוא ואנה הוא הצד ציד ויבא לי. ובענין שאלה אחרת <b>אֵיפֹה</b> הָאֲנָשִׁים אֲשֶׁר הֲרַגְתֶּם בְּתָבוֹר <small>(שופטים ח, יח)</small>, כלומר מה תארם. ובענין אחר מַה לָּךְ <b>אֵפוֹא</b> <small>(ישעיה כב, א)</small>, וּלְכָה <b>אֵפוֹא</b> <small>(בראשית כז, לז)</small>, ענינם עתה. ויש אומרים בי המלה הזאת מורכבת משתי מלות <b>אי פֹה</b>, כי <b>פֹה</b> הוא מקום ו<b>אֵי</b> שאלה עליו, ואנחנו לא גזרנו עליו שיהיה שרש המלה <b>איף</b> אלא שקרוב אצלנו להיותה מלה אחרת נאמרת על ענינים משתנים כמו שכתבנו, ואם תהיה מורכבת ממלת <b>וּפֹה</b> אַשְׁלִיךְ <small>(יהושע יח, ח)</small>, לא היה נמצאת המלה ההיא כי אם בענין אחד. ונחלפה המלה הזאת בכתיבה אבל בקריאה היא אחת פעמים עם ה<b>ה"א</b> כמו <b>אֵיפֹה</b> הֵם רֹעִים <small>(בראשית לז, טז)</small>, <b>אֵיפֹה</b> הָאֲנָשִׁים <small>(שופטים ח, יח)</small>, <b>אֵיפֹה</b> שְׁמוּאֵל וְדָוִד <small>(שמואל א' יט, כב)</small>, וַיֹּאמֶר לוֹ הַמֶּלֶךְ <b>אֵיפֹה</b> הוּא <small>(שמואל ב' ט, ד)</small>, אֵלֶּה <b>אֵיפֹה</b> הֵם <small>(ישעיה מט, כא)</small>, <b>אֵיפֹה</b> לֹא שֻׁגַּלְתְּ <small>(ירמיה ג, ב)</small>, וְאִישׁ אַל יֵדַע <b>אֵיפֹה</b> אַתֶּם <small>(ירמיה לו, יט)</small>, <b>וְאֵיפֹה</b> יְשָׁרִים נִכְחָדוּ <small>(איוב ד, ז)</small>, <b>אֵיפֹה</b> הָיִיתָ בְּיָסְדִי אָרֶץ <small>(איוב לח, ד)</small>, <b>אֵיפֹה</b> לִקַּטְתְּ <small>(רות ב, יט)</small>, אלה עשרה הם כתובים <b>ה"א</b> על פי המסורת והקבלה וארבעה כתובים ב<b>ו"ו</b>, אִם לֹא <b>אֵפוֹ</b> <small>(איוב ט, כד)</small>, מִי יִתֵּן <b>אֵפוֹ</b> וְיִכָּתְבוּן מִלָּי <small>(איוב יט, כג)</small>, דְּעוּ <b>אֵפוֹ</b> <small>(איוב יט, ו)</small>, <b>אֵפוֹ</b> תִקְוָתִי <small>(איוב יז, טו)</small>, ושאר איפוא כתובין ב<b>ו"ו</b> <b>אל"ף</b>.
<h3>אישׁ</h3>
מַכֵּה <b>אִישׁ</b> וָמֵת <small>(שמות כא, יב)</small>, אַשְׁרֵי <b>אִישׁ</b> יָרֵא אֶת י"י <small>(תהלים קיב, א)</small>, אַשְׁרֵי <b>הָאִישׁ</b> אֲשֶׁר לֹא הָלַךְ <small>(תהלים א, א)</small>, כולל זכר ונקבה איש ואשה לזכר לבדו לפי שזכר אשה לצדו, וכן בלא זכר אשה כשיורה ענין הפסוק עליו וקבוץ איש אֲלֵיכֶם<b> אִישִׁים</b> אֶקְרָא <small>(משלי ח, ד)</small>, ונדגשה <b>שי"ן</b> אשה לחסרון <b>יו"ד</b> הנחה מאיש, ובסמוך הוקל <b>אֵשֶׁת אוריה</b> <b>וְאֵשֶׁת</b> מִדְוָנִים [מִדְיָנִים] <small>(משלי כז, טו)</small>. ופעמים בא אשת במוכרת, נֵפֶל <b>אֵשֶׁת</b> <small>(תהלים נח, ט)</small>, וְרָאִיתָ בַּשִּׁבְיָה <b>אֵשֶׁת</b> יְפַת תֹּאַר <small>(דברים כא, יא)</small>, כְּמוֹ <b>אֵשֶׁת</b> לֵדָה <small>(ירמיה יג, כא)</small>, <b>אֵשֶׁת</b> בַּעֲלַת אוֹב <small>(שמואל א' כא, ז)</small>, הָבָה אֶת <b>אִשְׁתִּי</b> <small>(בראשית כט, כא)</small>, אֶת אֲבִימֶלֶךְ וְאֶת <b>אִשְׁתּוֹ</b> <small>(בראשית כ, יז)</small>, הִנֵּה <b>אִשְׁתְּךָ</b> <small>(בראשית יב, יט)</small>, כולם בחירק ה<b>אל"ף</b>. ובא בסגול ה<b>אל"ף</b> <b>אֶשְׁתְּךָ</b> כְּגֶפֶן פֹּרִיָּה <small>(תהלים קכח, ג)</small> והקבוץ מן אשה <b>אִשֹּׁת</b> הַזִּמָּה <small>(יחזקאל כג, מד)</small>, אבל נשים הוא משרש <b>אנש</b> ושם נכתבנו. ועל הכלל מֵאָה <b>אִישׁ</b> <small>(מלכים א' יח, יג)</small>, <b>אִישׁ</b> יִשְׂרָאֵל <small>(דברים כט, ט)</small>, וכל דבר יקרא איש ואשה ואף על פי שאינו אדם, כמו שנאמר בכרובים וּפְנֵיהֶם <b>אִישׁ</b> אֶל אָחִיו <small>(שמות כה, כ)</small>, וביריעות <b>אִשָּׁה</b> אֶל אֲחֹתָהּ <small>(שמות כו, ג)</small>, ובכוכבים <b>אִישׁ</b> לֹא נֶעְדָּר <small>(ישעיה מ, כו)</small>, ובבהמה <b>אִישׁ וְאִשְׁתּוֹ</b> <small>(בראשית ז, ב)</small>. והגדול ובעל הדבר וראשו יקרא איש, כמו גִּדְעוֹן בֶּן יוֹאָשׁ <b>אִישׁ</b> יִשְׂרָאֵל <small>(שופטים ו, יד)</small>, רוצה לומר גדול ישראל וראשו, הֲלוֹא <b>אִישׁ</b> אַתָּה וּמִי כָמוֹךָ בְּיִשְׂרָאֵל <small>(שמואל א' כו, טו)</small>, כלומר הלא גדול אתה, י"י <b>אִישׁ</b> מִלְחָמָה <small>(שמות טו, ג)</small>, כלומר גדול ובעל מלחמה, אִם תִּמְצְאוּ <b>אִישׁ</b> <small>(ירמיה ה, ג)</small> כלומר איש גדול בעל מעשים טובים, ופירושו לפניו <b>אִם יֵשׁ עֹשֶׂה מִשְׁפָּט</b> <b>וצדקה</b>, וכן גַּם בְּנֵי אָדָם גַּם בְּנֵי <b>אִישׁ</b> <small>(תהלים מט, ג)</small>, בני אדם אמר על ההמון ובני איש על הגדולים, <b>וְאִישָׁהּ</b> זָקֵן <small>(מלאכים ב' ד, יד)</small> בעלה, וְאִם <b>אִישׁ</b> שְׂפָתַיִם יִצְדָּק <small>(איוב יא, ב)</small> בעל שפתים, כלומר בעל הלשון ומי שמתקן טעונותיו במיטב דבריו. וכבר בא <b>איש</b> חסר <b>יו"ד</b> ואומרים כי ה<b>אל"ף</b> היא תמורת <b>יו"ד</b> אִם <b>אִשׁ</b> לְהֵמִין וּלְהַשְׂמִיל <small>(שמואל ב' יד, יט)</small>, עוֹד <b>הַאִשׁ</b> בֵּית רָשָׁע <small>(מיכה ו, י)</small>. ובעל המסרה חשב עמהם <b>אִישׁ</b> רֵעִים לְהִתְרוֹעֵעַ <small>(משלי יח, כג)</small>, והוא מן <b>ג</b>' סבירין יש, אבל זה הוא מלא. וכן תרגם יונתן <b>אִם אִשׁ לְהֵמִין</b> <b>אִם אִית לְמִסְטֵי לְיַמִינָא</b>, וכן <b>עוֹד הַאִשׁ בֵּית רָשָׁע</b> <b>עוֹד הַאִית בֵּית רְשִׁיעָא</b>. ו<b>ה"א</b> <b>הַאִשׁ</b> פתוחה כי היא לתימה כמו היש. ואדוני אבי ז"ל פירשו כמו <b>אִשׁ אלהים</b> ופירוש <b>עוֹד</b> כמו עוֹד יְהַלְלוּךָ סֶּלָה <small>(תהלים פד, ה)</small>, רוצה לומר כל הימים תהיה <b>הָאִשׁ</b> בבית רשע בעבור אוצרות רשע, ויהיה <b>אִשׁ</b> בחירק כמו <b>אֵשׁ</b> בצרי כמו, <b>חִין וְחֵן, בִּין ובֵן</b> ויפה פירש, לולי שה<b>ה"א</b> פתוחה שידמה שהיא לתימה, וכן נמצא במסרה שנים פתחין חד חסר וחד מלא. ויש לפרש <b>אִם אִשׁ לְהֵמִין וּלְהַשְׂמִיל</b> כמשמעו, וכן <b>עוֹד הַאִשׁ בֵּית רָשָׁע</b> וכן פירשו החכם רבי אברהם ז"ל, כלומר האיש הנכבד בעיר עודנו מחזיק ברשעתו אחר ששמע קול הקריאה יש בביתו בבית רשע אוצרות רשע. וטוב הוא הפירוש, אלא שגם הוא לא פנה אל פתחות ה<b>ה"א</b>. וַיַּכּוּ <b>אִישׁ אִישׁוֹ</b> <small>(מלכים א' כ, כ)</small>, כל אחד מהם הרג האחד הבא לנגדו, זה הוא כנוי <b>אִישׁוֹ</b>. <b>כְּאִישׁוֹן</b> עֵינוֹ <small>(דברים לב, י)</small>, פירוש בת עינו, וקראה כן מפני שנראית בה צורת איש לפיכך סמך <b>אִישׁוֹן</b> על בת ואמר שָׁמְרֵנִי <b>כְּאִישׁוֹן</b> בַּת עָיִן <small>(תהלים יז, ח)</small>. וכתב אדני אבי ז"ל כי אמר <b>אִישׁוֹן</b> להקטין, לפי שהצורה נראית בעין קטנה. וכן דרך העברים להוסיף אותיות להקטין, כמו שַׁבַּת שַׁבָּתוֹן <small>(ויקרא טז, לא)</small>, <b>שַׁבַּת</b> אמר על יום השבת מערב ועד ערב ו<b>שַׁבָּתוֹן</b> על התוספת שמוסיפין מחול על הקדש. וכן הַאֲמִינוֹן אָחִיךְ <small>(שמואל ב' יג, כ)</small>, הוסיף בו אות להקטינו, וכן דרך לשון הלעז שמוסיפין אותיות להקטין הדבר, או קראה כן מפני שהיא שחורה, כמו <b>בְּאִישׁוֹן</b> לַיְלָה וַאֲפֵלָה <small>(משלי ז' ב)</small>, שפירושו בשחרות הלילה, וכן במשקל אחר בנפול <b>עי"ן</b> הפועל <b>בֶּאֱישׁוּן</b> [<b>בֶּאֱשׁוּן</b>] חֹשֶׁךְ <small>(משלי כ, כ)</small>.
<h3>אית</h3>
<b>אֵיתָן</b> מוֹשָׁבֶךָ <small>(במדבר כד, כא)</small>, אֶל נַחַל <b>אֵיתָן</b> אֲשֶׁר לֹא יֵעָבֵד בּוֹ <small>(דברים כא, ד)</small>, גּוֹי <b>אֵיתָן</b> <small>(ירמיה ה, טו)</small>, ומשקלו <b>בִּיתָן</b>, ואם זה בצרי וזה בחירק ענין כלם ענין חוזק והם <b>שמות התואר</b>. וַתֵּשֶׁב <b>בְּאֵיתָן</b> <small>(בראשית מט, כד)</small> פירושו במקום איתן, <b>וְאֵתָנִים</b> יְסַלֵּף <small>(איוב יב, יט)</small>, פירוש החזקים בטענותיהם ובמיטב הדבור, <b>וְהָאֵתָנִים</b> מֹסְדֵי אָרֶץ <small>(מיכה ו, ב)</small> החזקים, בְּיֶרַח <b>הָאֵתָנִים</b> <small>(מלכים א' ח, ב)</small>, הוא תשרי ונקרא כן לטעם שאמרו רבותינו ז"ל <small>(ראש השנה יא ע"א)</small> שנולדו בו איתני עולם, או רמז למועדים הנכבדים והחזקים אשר בו. ואדני אבי ז"ל פירש כי לפי שאוספין בו לחם ויין ופירות נקרא כן. ויונתן תרגם <b>בְּיַרְחָא דְעַתִּיקַיָא דְקָרָן לֵיהּ יַרְחָא קַדְמָאָה [בְּחַגָא] וּכְעַן הוּא יַרְחָא שְׁבִיעָאָה</b>, כלומר קודם שיצאו ישראל ממצרים היה החדש הראשון בשנה אבל אחר כן הוא שביעי כי ניסן הוא החדש הראשון כמו שאמר הכתוב הַחֹדֶשׁ הַזֶּה לָכֶם רֹאשׁ חֳדָשִׁים <small>(שמות יב, ב)</small>. וכן פירש אדני אבי ז"ל <b>אֶל נַחַל אֵיתָן</b> מקום דשן ושמן, וְדֶרֶךְ בֹּגְדִים <b>אֵיתָן</b> <small>(משלי יג, טו)</small>, בענין קשה, כל אלו הם <b>תואר</b>. <b>והשׁם</b> נַהֲרוֹת <b>אֵיתָן</b> <small>(תהלים עד, טו)</small>, וַיָּשָׁב הַיָּם לִפְנוֹת בֹּקֶר <b>לְאֵיתָנוֹ</b> <small>(שמות יד, כז)</small> וה<b>נו"נ</b>ין בכלם נוספות. ויתכן שה<b>נו"נ</b>ין שרש וה<b>יו"ד</b>ים נוספות כ<b>יו"ד</b> <b>הֵיכָל</b>,<b> הֵידָר</b>. ופירוש אל נחל איתן מקום קשה שאינו נעבד. ובמשנה <small>(סוטה מה ע"ב)</small> אל נחל איתן כמשמעו קשה, ואף על פי שאין איתן כשר. ולפירוש אדני אבי ז"ל שפירש מקום דשן ושמן פירוש אֲשֶׁר לֹא יֵעָבֵד בּוֹ וְלֹא יִזָּרֵעַ <small>(דברים כא, ד)</small>, מכאן ולהבא, וכן פירושו. והטעם כי לפיכך יהיו נזהרים ונשמרים במחוזות גבולם שלא ימצא שם חלל, כדי שלא יאבד מהם מבחר אחוזתם ויבערו אנשי דמים. וכן דעת רבותינו ז"ל <small>(סוטה טו ע"ב)</small> כי לא יעבד בו ולא יזרע להבא. ואמרו במשנה <small>(סוטה מה ע"ב)</small> ומקומה אסור מלזרוע ומלעבוד, ומותר לסרוק שם פשתן ולנקר שם אבנים, פירוש דברים שאינם עבודה בגופה של קרקע. הַשַּׁעַר<b> הָיאִתוֹן</b> [<b>הָאִיתוֹן</b>] <small>(יחזקאל מ, טו)</small>, השער האמצעי, כתרגומו <b>תַּרְעָא מְצִיעָאָה</b>, ויש לפרשו מענין ביאה, לפי שבאותו השער היו נכנסין הבאים בעזרה להתפלל, לפי שהיה מתכוין כנגד פתח ההיכל, כמו אָתָא בֹקֶר <small>(ישעיה כא, יב)</small>.
<h3>אך</h3>
שָׂא נָא חַטָּאתִי <b>אַךְ</b> הַפַּעַם <small>(שמות י, יז)</small>, וַאֲדַבְּרָה <b>אַךְ</b> הַפַּעַם <small>(בראשית יח, לב)</small>, ענין רובם ידוע והוא למעט. ויש במקום <b>אֲבָל,</b> <b>אַךְ</b> בֶּעָשׂוֹר לַחֹדֶשׁ הַשְּׁבִיעִי הַזֶּה <small>(ויקרא כג, כז)</small>, <b>אַךְ</b> אֶת הַזָּהָב וְאֶת הַכָּסֶף <small>(במדבר לא, כב)</small>, <b>אַךְ</b> בְּמֵי נִדָּה יִתְחַטָּא <small>(במדבר לא, כג)</small>, <b>אַךְ</b> אֶת שַׁבְּתֹתַי תִּשְׁמֹרוּ <small>(שמות לא, יג)</small>, <b>אַךְ</b> אִם יוֹם אוֹ יוֹמַיִם יַעֲמֹד <small>(שמות כא, כא)</small>, <b>אַךְ</b> הֶעֱבַדְתַּנִי בְּחַטֹּאותֶיךָ <small>(ישעיה מג, כד)</small>, <b>אַךְ</b> הִנֵּה אִשְׁתְּךָ הִוא <small>(בראשית כו, ט)</small>, כל אלה והדומים להם יתפרשו בלשון אבל וכבר פירשתיו. ויש לאמת הדבר, <b>אַךְ</b> עַצְמִי וּבְשָׂרִי אָתָּה <small>(בראשית כט, יד)</small>, <b>אַךְ</b> לַשֶּׁקֶר שָׁמַרְתִּי <small>(שמואל א' כה, כא)</small>, <b>אַךְ</b> מֶלֶךְ יִשְׂרָאֵל הוּא <small>(מלכים א' כב, לב)</small>, <b>אַךְ</b> הֵמָּה יַחְדָּו שָׁבְרוּ עֹל <small>(ירמיה ה, ה)</small>, וַיֹּאמֶר <b>אַךְ</b> עַמִּי הֵמָּה <small>(ישעיה סג, ה)</small>, <b>אַךְ</b> טוֹב לְיִשְׂרָאֵל אֱלֹהִים <small>(תהלים עג, א)</small>, לפיכך יבאו אלו ודומיהם בתחלת הדברים. ויש בלשון אולי שפירושם שמא, וָאֹמַר <b>אַךְ</b> טָרֹף טֹרָף <small>(בראשית מד, כח)</small>, וָאֹמַר <b>אַךְ</b> חשֶׁךְ יְשׁוּפֵנִי <small>(תהלים קלט, יא)</small>, ונתחבר עם רק למעט יותר הֲרַק <b>אַךְ</b> בְּמֹשֶׁה <small>(במדבר יב, ב)</small>.
<h3>אכל</h3>
וְלֹא <b>אָכַל</b> יָתוֹם מִמֶּנָּה <small>(איוב לא, יז)</small>, <b>וְאָכַלְתָּ</b> וְשָׂבָעְתָּ <small>(דברים יא, טו)</small>, ועל דרך משל<b> אָכְלָה</b> וּמָחֲתָה פִיהָ. <small>(משלי ל, כ)</small>. <b>והשׁם</b> וַיִּתֶּן <b>אֹכֶל</b> בֶּעָרִים <small>(בראשית מא, לה)</small>. ומשקל אחר, בְּכֹחַ <b>הָאֲכִילָה</b> הַהִיא <small>(מלכים א' יט, ח)</small>. ומשקל אחר, וְאַט אֵלָיו<b> אוֹכִיל</b> <small>(הושע יא, ד)</small>. ויש אומרים שהוא מבנין <b>הפעיל</b> כמו <b>אאכיל</b>. ובתוספת <b>מ"ם</b> <b>לְמַאֲכָל</b> לְעוֹף הַשָּׁמַיִם <small>(ירמיה ז, לג)</small>, <b>וּמַאֲכַל</b> שֻׁלְחָנוֹ <small>(מלכים א' י, ה)</small>. ומשקל אחר <b>מַכֹּלֶת</b> לְבֵיתוֹ <small>(מלכים א' ה, כה)</small>, חסר ה<b>אל"ף</b> ועקרו <b>מַאֲכֹלֶת</b>, כמו <b>מַאֲכֹלֶת</b> אֵשׁ <small>(ישעיה ט, ד)</small>. <b>והנפעל</b> וְאִם <b>הֵאָכֹל יֵאָכֵל</b> <small>(ויקרא ז, יח)</small>, אֲשֶׁר לֹא <b>תֵאָכַלְנָה</b> מֵרֹעַ <small>(ירמיה כט, יז)</small>. <b>והפועל הכבד</b> [הִפְעִיל] <b>וַיַּאֲכִלֵנִי</b> אֵת הַמְּגִלָּה <small>(יחזקאל ג, ב)</small>, בִּטְנְךָ <b>תַאֲכֵל</b> <small>(יחזקאל ג, ג)</small>, ענין האכילה בדבר מאכל ידוע. ובענין אכילת האש וביעורו, אֵשׁ <b>אֹכְלָה</b> הוּא <small>(דברים ד, כד)</small>. <b>והנפעל</b> <b>וְנֶאֱכַל</b> גָּדִישׁ <small>(שמות כב, יח)</small>. <b>והפוֹעֵל</b> <b>המרובע</b> [פּוֹעֵל] <b>תְּאָכְלֵהוּ</b> אֵשׁ <small>(איוב כ, כו)</small>. <b>ושלא נזכור שם פועלו מהדגוש</b> [פֻּעַל] <b>אֻכְּלוּ</b> כְּקַשׁ יָבֵשׁ מָלֵא <small>(נחום א, י)</small>, ובא מלא וְהַסְּנֶה אֵינֶנּוּ <b>אֻכָּל</b> <small>(שמות ג, ב)</small>. <b>והשׁם</b> וְהָיְתָה לִשְׂרֵפָה <b>מַאֲכֹלֶת</b> אֵשׁ <small>(ישעיה ט, ד)</small>, וַיְהִי הָעָם <b>כְּמַאֲכֹלֶת</b> אֵשׁ <small>(ישעיה ט, יח)</small>. ובענין השחתה וכליון, <b>וְאָכַלְתָּ</b> אֶת כָּל הָעַמִּים <small>(דברים ו, טז)</small>, עַל כֵּן אָלָה <b>אָכְלָה</b> אֶרֶץ <small>(ישעיה כד, ו)</small>, אֶרֶץ <b>אֹכֶלֶת</b> יוֹשְׁבֶיהָ <small>(במדבר יג, לב)</small>. כִּי <b>יוֹכְלוּ</b> אַתִּיקִים מֵהֵנָה <small>(יחזקאל מב, ה)</small> רצונו לאמר שיתפסו הזויות מהם. וכן תרגם יונתן <b>אֲרֵי נְסִיבָן זֵיוַיָא מִנְהֵין</b>, וכן בלשון הזה בדברי רבותינו ז"ל <small>(בבא בתרא יד ע"א)</small> כמה לוחות אוכלות בארון ששה. ובענין כריתת החרב <b>וְאָכְלָה</b> חֶרֶב <small>(ירמיה מו, י)</small>, הֲלָנֶצַח <b>תֹּאכַל</b> חֶרֶב <small>(שמואל ב' ב, כו)</small>, ו<b>תי"ו</b> תאכל כנגד החרב, כלומר אם חרבך תאכל לנצח, כמו וְחַרְבִּי <b>תֹּאכַל</b> בָּשָׂר <small>(דברים לב, מב)</small>, או פירושם אכילה ממש דרך משל, כמו שאמר <b>אשׁכיר חצי מדם</b>, וכן אמר חֶרֶב לַי"י מָלְאָה דָם הֻדַּשְׁנָה מֵחֵלֶב <small>(ישעיה לד, ו)</small>. <b>ושלא נזכר פועלו מהדגוש</b> חֶרֶב <b>תְּאֻכְּלוּ</b> <small>(ישעיה א, כ)</small>, פירוש בחרב תאכלו, כלומר אם תשמעו <b>טוב הארץ תאכלו ואם תמאנו</b> לא תהיו אוכלים, כי אם אכולים לחרב. ונקרא גם כן הסכין מאכלת, על שם שהוא אוכל ומכלה. וַיִּקַּח אֶת <b>הַמַּאֲכֶלֶת</b> <small>(בראשית כב, י)</small>, ולרבים <b>וּמַאֲכָלוֹת</b> מְתַלְּעֹתָיו <small>(משלי ל, יד)</small>, וכלם שהם משרש <b>אכל</b> ענין אחד הם, כי אכילת הלחם וכל מאכל כליון <b>וּבִעוּר</b> והשחתה הוא. וכתב אדוני אבי ז"ל משרש זה וענין זה לְהָכִיל לְמַעַן בָּרָק <small>(יחזקאל כא, לג)</small>, ומשפטו להאכיל.
<h3>אכן</h3>
<b>אָכֵן</b> נוֹדַע הַדָּבָר <small>(שמות ב, יד)</small>, <b>אָכֵן</b> כְּאָדָם תְּמוּתוּן <small>(תהלים פב, ז)</small>, ענינו לאמת הדבר ולקיימו. ויש מפרשים המלה כשתי מלות אם כן, ולא יתכן זה הפירוש בכל מקום שהוא אכן.
<h3>אכף</h3>
כִּי <b>אָכַף</b> עָלָיו פִּיהוּ <small>(משלי טז, כו)</small>, ענינו לפי דעתי כמו <b>כפף</b> מן י"<b>י</b> זֹקֵף <b>כְּפוּפִים</b> <small>(תהלים קמו, ח)</small>, ויהיה <b>אכף</b> ו<b>כפף</b> אחד, כמו אמל ומלל בענין אחד, ופירוש הפסוק נֶפֶשׁ עָמֵל עָמְלָה לּוֹ <small>(משלי טז, כו)</small>, נפש העמל היא עמלה לו לצרכו <b>כִּי אָכַף עָלָיו פִּיהוּ</b>, רוצה לומר כי פיהו אוכף עליו ומבקש לו אכילה בכל יום, הנה כי נפש העמל עמלה לו לצרכו לאכילתו כדרך כל עמל האדם לפיהו. אבל <b>וְאַכְפִּי</b> עָלֶיךָ לֹא יִכְבָּד <small>(איוב לג, ז)</small>, אינו מענין זה כי ה<b>אל"ף</b> נוסף והוא כמו <b>וְכַפִּי</b>, ולפי שאמר איוב כנגד המקום <b>כַּפְּךָ</b> מֵעָלַי הַרְחַק וְאֵמָתְךָ אַל תְּבַעֲתַנִּי <small>(איוב יג, כא)</small>, ואמר <b>אָז מִפָּנֶיךָ לֹא אֶסָּתֵר</b>,<b> אַדַבְּרָה וְלֹא אִירָאֶנּוּ</b>, ענה לו אליהוא <b>אני נוצר כמוך</b>, התוכח עמי ואם תוכל <b>הֲשִׁיבֵנִי עֶרְכָה לְפָנַי הִתְיַצָּבָה</b> <small>(איוב לג, ה)</small>, ומה שאמרת <b>כַּפְּךָ מֵעָלַי הַרְחַק</b> הנה <b>אימתי לא תבער וְאַכְפִּי עָלֶיךָ לֹא יִכְבָּד,</b> <b>כי מֵחֹמֶר קֹרַצְתִּי גַם אָנִי</b>.
<h3>אכר</h3>
וְנִפַּצְתִּי בְךָ <b>אִכָּר</b> וְצִמְדֹּו <small>(ירמיה נא, כג)</small>, <b>אִכָּרִים</b> וְכֹרְמִים <small>(דברי הימים ב' כו, י)</small>, <b>אִכָּרֵיכֶם</b> וְכֹרְמֵיכֶם <small>(ישעיה סא, ה)</small>, בּשׁוּ <b>אִכָּרִים</b> <small>(ירמיה יד, ד)</small>, <b>אִכָּרִים</b> וְנָסְעוּ בַּעֵדֶר <small>(ירמיה לא, כד)</small>, וְקָרְאוּ <b>אִכָּר</b> אֶל אֵבֶל וּמִסְפֵּד אֶל יוֹדְעֵי נֶהִי <small>(עמוס ה, טז)</small> המאוחר מוקדם וכן הוא, ויודעי נהי אל מספד. הֹבִישׁוּ אִכָּרִים הֵילִילוּ <b>כֹּרְמִים</b> <small>(יואל א, יא)</small>, הם החורשים עובדי השדות כי עובדי השדות יקראו כורמים. ולפי דעתי, כי לפיכך נקראו אכרים על שם השדות שנקראו כרים,<b> כַּר</b> נִרְחָב <small>(ישעיה ל, כג)</small>, וה<b>אל"ף</b> נוספת.
<h3>אל</h3>
<b>אַל</b> בָּנָי כִּי לוֹא טוֹבָה הַשְּׁמֻעָה <small>(שמואל א' ב, כד)</small>, <b>אַל</b> תֹּאכְלוּ מִמֶּנּוּ נָא <small>(שמות יב, ט)</small>, וְדֶרֶךְ נְתִיבָה <b>אַל</b> מָוֶת <small>(משלי יב, כח)</small>, <b>אַל</b> יִתֵּן לַמּוֹט רַגְלֶךָ <small>(תהלים קכא, ג)</small>, בְּסֹדָם<b> אַל</b> תָּבֹא נַפְשִׁי <small>(בראשית מט, ו)</small>, וְיָשֵׂם <b>לְאַל</b> מִלָּתִי <small>(איוב כד, כה)</small>, ענינם לא. ופירוש <b>וְיָשֵׂם לְאַל מִלָּתִי</b>, ללא כלום, אך אין פירושה בכל המקמות לא, כי אם במקומות מעטים כמו שזכרתי לך במלת אין, כי כל אלו המלים שהם בענין לא, <b>אֵין, אַל, בַּל, בְּלִי, בִּלְתִּי</b>, כל אחד יש לו מקום תוכל להכיר ולהפריש, בין ותדע. ו<b>אַל</b> ברוב יבא על האזהרה או על התחינה והבקשה. <b>אַל</b> פְּשַׁטְתֶּם הַיּוֹם <small>(שמואל א' כז, י)</small> כמן אן פשטתם, ותהיה ה<b>למ"ד</b> במקום <b>נו"ן</b>, שהם ממוצא אחד, וכן לשנה ונשכה, ויפה פירוש רבי יונה, שהוא כמו <b>עַל</b> בחילוף <b>אל"ף</b> ב<b>עי"ן</b>, ויהיה מי מסתתר עמו, ופירושו <b>עַל</b> מי פשטתם היום? והתשובה ראיה שהשיבוהו <b>עַל נֶגֶב יְהוּדָה וְעַל נֶגֶב הַיְּרַחְמְאֵלִי</b>. וכן וַתֹּאמֶר לוֹ <b>אַל</b> אוֹדֹת הָרָעָה הַגְּדוֹלָה <small>(שמואל ב' יג, טז)</small>, כמו על, וכן תרגם יונתן. או יהיה פירוש אל כמשמעו, אמרה לו אל תעשה את הדבר הזה לשלחני, בי אודות הרעה הגדולה הזאת מהאחרת. ורבי אברהם אבן עזרא פירש <b>אַל פְּשַׁטְתֶּם</b>, כמשמעו והוא דרך שאלה, כלומר לא פשטתם היום? והתשובה, כן פשטנו <b>עַל נֶגֶב יְהוּדָה וגו'</b>. וּמֶלֶךְ <b>אַלְקוּם</b> עִמּוֹ <small>(משלי ל, לא)</small>, היא מלה אחת מורכבת, ופירוש <b>וּמֶלֶךְ אַלְקוּם</b>, כשלא יקום מלך אחר עמו כמוהו או יותר חזק ממנו, או הוא מטיב צעד ולכת והחיל מתנהגים לאמו ורצוני, <b>ועִמּוֹ</b> כמו כנגדו, כמו מִי יָקוּם לִי עִם מְרֵעִים <small>(תהלים צד, טז)</small>. <b>וְאִלּוּ</b> חָיָה אֶלֶף שָׁנִים פַּעֲמַיִם <small>(קהלת ו, ו)</small>,<b> וְאִלּוּ</b> לַעֲבָדִים וְלִשְׁפָחוֹת נִמְכַּרְנוּ <small>(אסתר ז, ד)</small>, פירושם כמו אם.
<h3>אלל</h3>
רֹפְאֵי <b>אֱלִל</b> כֻּלְּכֶם <small>(איוב יג, ד)</small>, רֹעִי <b>הָאֱלִיל</b> <small>(זכריה יא, יז)</small>, וְקֶסֶם <b>וֶאֱלִול</b> [<b>וֶאֱלִיל</b>] <small>(ירמיה יד, יד)</small>, אַל תִּפְנוּ אֶל <b>הָאֱלִילִם</b> <small>(ויקרא יט, ד)</small>, ענינו הבל ודבר שאינו מועיל <b>נול"א</b> בלע"ז. אִם רָשַׁעְתִּי <b>אַלְלַי</b> לִי <small>(איוב י, טו)</small> <b>מלרע, ומלעיל</b> <b>אַלְלַי</b> לִי כִּי הָיִיתִי כְּאָסְפֵּי קַיִץ <small>(מיכה ז, א)</small>, ענינו כמו אבוי. ורבי אחי רבי משה ז"ל כתב כי ה<b>אל"ף</b> תמורת <b>יו"ד</b> כמו <b>יִשַׁי</b>,<b> אִישַׁי</b> והוא מן <b>יְלָלָה</b> וה<b>יו"ד</b> למדבר בעדו.
<h3>אלה</h3>
וְאַתְּי [וְאַתְּ] <b>אָלִית</b> וְגַם אָמַרְתְּ בְּאָזְנַי <small>(שופטים יז, ב)</small>, <b>פועל יוצא</b> ופירושו השבעת, <b>אָלֹה</b> וְכַחֵשׁ <small>(הושע ד, ב)</small>, <b>אָלוֹת</b> שָׁוְא <small>(הושע י, ד)</small>, וזה המקור הוא<b> פועל עומד</b>. <b>והכבד</b> [הִפְעִיל] וְנָשָׁא בוֹ אָלָה <b>לְהַאֲלֹתוֹ</b> <small>(מלכים א' ח, לא)</small>, <b>והשׁם</b> תְּהִי נָא <b>אָלָה</b> בֵּינוֹתֵינוּ <small>(בראשית כו, כח)</small>, בְּשָׁמְעוֹ אֶת דִּבְרֵי <b>הָאָלָה</b> <small>(דברים כט, יט)</small>, אֵת כָּל <b>הָאָלוֹת</b> הַכְּתוּבוֹת עַל הַסֵּפֶר <small>(דברי הימים ב' לד, כד)</small>, לִשְׁאֹל <b>בְּאָלָה</b> נַפְשׁוֹ <small>(איוב לא, ל)</small>. ומשקל אחר <b>תַּאֲלָתְךָ</b> לָהֶם <small>(איכה ג, סה)</small>, וה<b>תי"ו</b> נוספת בפלס <b>תַּאֲנָתָהּ</b> מִי יְשִׁיבֶנָּה <small>(ירמיה ב, כד)</small>, כולם ענין שבועה כי הקללה בשבועה ובהזכרת השם. וענין אחר <b>אֱלִי</b> כִּבְתוּלָה חֲגֻרַת שַׂק <small>(יואל א, ח)</small>, שפירושו קונני, וכן תרגום שָׂא קִינָה <small>(יחזקאל יט, א)</small> <b>טוּל אִלְיָא</b>, וַיְקֹנֵן הַמֶּלֶךְ <small>(שמואל ב' ג, לג)</small> <b>וַאֲלָא מַלְכָּא</b>. <b>הָאַלְיָה</b> תְמִימָה <small>(ויקרא ג, ט)</small> ה<b>יו"ד למ"ד</b> הפועל וה<b>ה"א</b> לנקבה וענינה ידוע. תַּחַת <b>הָאֵלָה</b> אֲשֶׁר עִם שְׁכֶם <small>(בראשית לה, ד)</small>, <b>כְּאֵלָה</b> נֹבֶלֶת עָלֶהָ <small>(ישעיה א, ל)</small>, וַיֵּשֶׁב תַּחַת<b> הָאֵלָה</b> <small>(שופטים ו, יא)</small>, וַיּוֹצֵא אֵלָיו אֶל תַּחַת <b>הָאֵלָה</b> <small>(שופטים ו, יט)</small>. ובדגש תַּחַת <b>הָאַלָּה</b> אֲשֶׁר בְּמִקְדַּשׁ י"י <small>(יהושע כד, כו)</small>, הדגש תמורת הנח אשר באלה, ואף על פי שהנח איננו יסודי אם הם משרש הזה. ומה שאמר <b>בְּמִקְדַּשׁ י"י</b> ואף על פי שהיו בשכם? נראה, שהביאו שם ארון האלהים, כמו שאמר, וַיִּתְיַצְּבוּ לִפְנֵי <b>הָאֱלֹהִים</b> <small>(יהושע כד, א)</small>. והקבוץ כִּי יֵבֹשׁוּ <b>מֵאֵילִים</b> אֲשֶׁר חֲמַדְתֶּם <small>(ישעיה א, כט)</small>, וְלֹא יַעַמְדוּ <b>אֵלֵיהֶם</b> בְּגָבְהָם <small>(יחזקאל לא, ד)</small>, הַנֵּחָמִים <b>בָּאֵלִים</b> <small>(ישעיה נז, ה)</small>, כלם ענינם <b>שם אילן</b> ואומרים כי הוא הנקרא בלע"ז <b>אוֹלֻמוֹ</b>. ויש לפרש <b>כִּי יֵבֹשׁוּ מֵאֵילִים</b> <small>(ישעיה א, כט)</small>, <b>הַנֵּחָמִים בָּאֵלִים</b> <small>(ישעיה נז, ה)</small>, והדומים להם, שם כלל לכל אילן, וכן <b>אֵילֵי</b> הַצֶּדֶק <small>(ישעיה סא, ג)</small>. ויונתן תרגם אלה ואלים<b> בוּטְמָא</b>, אבל וַיּוֹצֵא אֵלָיו אֶל תַּחַת <b>הָאֵלָה</b> <small>(שופטים ו, יט)</small>, תרגם <b>אִילָנָא</b>, והראשון וַיֵּשֶׁב תַּחַת<b> הָאֵלָה</b> <small>(שופטים ו, יא)</small>, תרגם <b>בּוּטְמָא</b>. וכתב רבי יונה, כי כן נקרא בערבי <b>בט"ם</b>, ויתכן שיהיו כולם משרש <b>איל</b>. עַל אוּבַל <b>אוּלָי</b> <small>(דניאל ח, ב)</small>, ה<b>יו"ד למ"ד</b> הפועל תמורת ה<b>ה"א</b> והוא <b>שם מקום</b>. <b>אוּלַי</b> יְמֻשֵּׁנִי אָבִי <small>(בראשית כז, יב)</small>, <b>אוּלַי</b> נָטְתָה מִפָּנַי <small>(במדבר כב, לג)</small>, <b>אוּלַי</b> יַעֲשֶׂה זָרִים יִבְלָעֻהוּ <small>(הושע ח, ז)</small>, ענינם על הדבר המסופק ענין שמא. ופירוש <b>אוּלַי נָטְתָה מִפָּנַי</b>, לפי שאמר <b>וַתֵּט לְפָנַי</b>, שפירושו ותט מן הדרך ותעמד לפני, אמר אם נטתה מפני והלכה לה בדרך גַּם אֹתְכָה הָרַגְתִּי <small>(במדבר כב, לג)</small>. והמפרשים שפירשהו כמו לולי לא אדע למה. ועוד כי <b>מִפָּנַי</b> הפך <b>לְפָנַי</b> כי ה<b>מ"ם</b> מורה הרחוק וה<b>למ"ד</b> מורה הקרוב. שָׁרְשִׁי פָתוּחַ <b>אֱלֵי</b> מָיִם <small>(איוב כט, יט)</small>, ה<b>יו"ד למ"ד</b> הפועל תמורת <b>ה"א</b> בפלס עֲלֵי עָשׂוֹר <small>(תהלים צב, ד)</small>, או יהיו <b>יו"ד</b> הרבוי ויחסרום ברוב. וַיְדַבֵּר י"י אֶל מֹשֶׁה לֵּאמֹר <small>(שמות ו, י)</small>, וַיֹּאמֶר י"י אֶל אַבְרָם <small>(בראשית יב, א)</small>, וכן כלם וענינם ידוע. אֶל יִדְרֹךְ <small>(ידרך)</small> הַדֹּרֵךְ קַשְׁתֹּו <b>וְאֶל</b> יִתְעַל בְּסִרְיֹנֹו <small>(ירמיה נא, ג)</small>, פירוש אל הדורך שידרוך קשתו ואל, אשר יתעל בסריונו אומר אל תחמלו אל בחוריה. והמפרשים פירשו אל ידרוך כמו אליה, כלומר אל בבל ידרוך הדורך קשתו. ויונתן תרגם, כמו <b>אַל</b> <b>לָא יִמְתַּח דִמְתַּח קַשְׁתֵּיהּ</b>. ויש נוסחאות כתוב לה ב<b>ה"א</b> לה ימתח דמתח קשתיה ולה יסק בשרייניה, תרגם אל כמו אליה. ויש מהם בענין <b>מן</b>, וְכָל הָאָרֶץ בָּאוּ מִצְרַיְמָה לִשְׁבֹּר <b>אֶל</b> יוֹסֵף <small>(בראשית מא, נז)</small>, כלומר מן יוסף, וכן וַתַּרְבִּי אֶת תַּזְנוּתֵךְ <b>אֶל</b> אֶרֶץ כְּנַעַן כַּשְׂדִּימָה <small>(יחזקאל טז, כט)</small>, כלומר מארץ כנען. ויתכן להיות <b>לִשְׁבֹּר אֶל יוֹסֵף</b> כמו הפוך, והוא כן <b>וְכָל הָאָרֶץ בָּאוּ מִצְרַיְמָה</b> אל יוסף לשבור, וכן <b>אֶל</b> אֶרֶץ כְּנַעַן כַּשְׂדִּימָה <small>(יחזקאל טז, כט)</small> כמשמעו כמו שתרגם אותו יונתן <b>וְאַסְגֵית יָת טַעֲוָתַיִךְ לְאִתְחַבָּרָא לְעַמָא דִכְנַעַן לִמְהַךְ בְּנִימוּסֵי כַּסְדָאֵי</b>. ותהיה במקום <b>עַל</b> וַיַּךְ אֶת הַפְּלִשְׁתִּי <b>אֶל</b> מִצְחוֹ <small>(שמואל א' יז, מט)</small>, כלומר על מצחו, וַיַּמְלִכֵהוּ <b>אֶל</b> הַגִּלְעָד וְאֶל הָאֲשׁוּרִי <small>(שמואל ב' ב, ט)</small>, <b>אֶל</b> הֶהָרִים לֹא אָכָל <small>(יחזקאל יח, ו)</small>, הֲמוֹן מֵעֶיךָ וְרַחֲמֶיךָ <b>אֵלַי</b> הִתְאַפָּקוּ <small>(ישעיה סג, טו)</small>, ענינם עלי. וכן מִי אַתָּה קָרָאתָ <b>אֶל</b> הַמֶּלֶךְ <small>(שמואל א' כו, יד)</small>, כי הוא לא היה קורא אל המלך כי אם אל אבנר, אלא פירושו מי אתה קראת על המלך, כלומר מי אתה שקראת לי בקול גדול על המלך כלומר שלא יראת שתעירהו משנתו בקראך אלי. ותהיה במקום <b>עם</b> וְאִשָּׁה <b>אֶל</b> אֲחֹתָהּ לֹא תִקָּח <small>(ויקרא יח, יח)</small>, קִבְרוּ אֹתִי <b>אֶל</b> אֲבֹתָי <small>(בראשית מט, כט)</small>, הִשְׁלִימָה <b>אֶל</b> בְּנֵי יִשְׂרָאֵל <small>(יהושע יא, יט)</small>. ותהיה במקום <b>בי"ת</b> השרות <b>וְאֶל</b> הָאָרֹן תִּתֵּן אֶת הָעֵדֻת <small>(שמות כה, כא)</small>, כלומר ובארון, <b>וְאֶל</b> אֵשֶׁת עֲמִיתְךָ לֹא תִתֵּן שְׁכָבְתְּךָ <small>(ויקרא יח, כ)</small>, כלומר ובאשת עמיתך, הִנֵּה הוּא נֶחְבָּא<b> אֶל</b> הַכֵּלִים <small>(שמואל א' י, כב)</small>, בכלים כלומר בתוך הכלים, וַיִּחַר אַף בָּלָק <b>אֶל</b> בִּלְעָם <small>(במדבר כד, י)</small>, כמו בבלעם, לְהָנִיחַ בְּרָכָה <b>אֶל</b> בֵּיתֶךָ <small>(יחזקאל מר, ל)</small>, כמו בביתך, וּפְנֵי אַרְיֵה <b>אֶל</b> הַיָּמִין <small>(יחזקאל א, י)</small>, כמו בימין, הוֹלֵךְ <b>אֶל</b> דָּרוֹם וְסוֹבֵב <b>אֶל</b> צָפוֹן <small>(קהלת א, ו)</small>, כמו בדרום ובצפון, וְהַמְּדָנִים מָכְרוּ אֹתוֹ <b>אֶל</b> מִצְרָיִם <small>(בראשית לז, לו)</small>, כמו במצרים, <b>אֶל</b> גִּבְעַת הָעֲרָלוֹת <small>(יהושע ה, ג)</small>, כלומר בגבעת הערלוח או על גבעת הערלות, וְאַחֲרֵי כֵן קָבַר אַבְרָהָם אֶת שָׂרָה אִשְׁתּוֹ <b>אֶל</b> מְעָרַת שְׂדֵה הַמַּכְפֵּלָה <small>(בראשית כג, יט)</small>, כמו במערת. ותהיה במקום את אֲסַפְּרָה<b> אֶל</b> חֹק <small>(תהלים ב, ז)</small>, וַיִּרְדְּפוּ <b>אֶל</b> מִדְיָן <small>(שופטים ז, כה)</small>, <b>אֶל</b> דֶּרֶךְ הַגּוֹיִם אַל תִּלְמָדוּ <small>(ירמיה י, ב)</small>. ותהיה במקום בעבור וַיֹּאמֶר אַבְרָהָם <b>אֶל</b> שָׂרָה אִשְׁתּוֹ <small>(בראשית כ, ב)</small>, כלומר בעבור שרה ותהיה במקום <b>בי"ת</b> שהוא כענין עם, אִישׁ טוֹב זֶה <b>וְאֶל</b> בְּשׂוֹרָה טוֹבָה יָבוֹא <small>(שמואל ב' יח, כז)</small>, כלומר ובבשורה טובה יבא, וְשַׁבְתֶּם אֵלַי <b>אֶל</b> נָכוֹן <small>(שמואל א' כג, כג)</small>, רצה לומר בדבר ברור ונכון, והדומים להם כל אחד ואחד במקומו נכוחים למבין לפרשם לאחד מן הענינים אשר כתבנו. ויש מלה אחרת בזה השרש מורה על הודעת הרבים כמו זה על הודעת היחיד, <b>אֵל</b> נוּלְּדוּ לְהָרָפָא <small>(דברי הימים א' כ, ח)</small>, הָאֲרָצֹת <b>הָאֵל</b> <small>(בראשית כו, ג)</small>, לָאֲנָשִׁים <b>הָאֵל</b> <small>(בראשית יט, ח)</small>. ובתוספת <b>ה"א</b> <b>וְאֵלֶּה</b> שְׁמוֹת בְּנֵי יִשְׂרָאֵל <small>(שמות א, א)</small>, <b>אֵלֶּה</b> הַדְּבָרִים <small>(דברים א, א)</small>, <b>אֵלֶּה</b> הַקְּרָנוֹת <small>(זכריה ב, ב)</small>, ויתכן שהמלה הזאת נחת ה<b>עי"ן</b> או בת שתי אותיות.
<h3>אלוה</h3>
<b>אֱלוֹהַּ</b> מִתֵּימָן יָבוֹא <small><mall>(חבקוק ג, ג)</small>, <b>אֱלֹהִים</b> קְדשִׁים הוּא <small>(יהושע כד, יט)</small>, <b>לֵאלֹהֵי הָאֱלֹהִים</b> <small>(תהלים קלו, ב)</small>, אלהיו, אלהיך בלשון רבים לעולם, זולתי אחד נהגו בו על דרך הבזיון אמרו זוּ כֹחוֹ <b>לֵאלֹהוֹ</b> <small>(חבקוק א, יא)</small>. <b>אֱלֹהִים</b> לֹא תְקַלֵּל <small>(שמות כב, כז)</small>, ענינו השופטים, וכן לְלֹא <b>אֱלֹהֵי</b> אֱמֶת <small>(דברי הימים ב' טו, ג)</small>, שופטי אמת. ופירוש הפסוק ימים רבים יהיו ישראל בגלות שלא יהיו להם שופטי אמת ולא כהן מורה צדק. וכן אמר לשיבת הגלות וְאָשִׁיבָה שֹׁפְטַיִךְ כְּבָרִאשֹׁנָה <small>(ישעיה א, כו)</small>, כי בעודם בגלות אין להם שופטי אמת, וַיִּרְאוּ בְנֵי <b>הָאֱלֹהִים</b> <small>(בראשית ו, ב)</small>, וַיָּבֹאוּ בְּנֵי <b>הָאֱלֹהִים</b> <small>(איוב א, ו)</small>, האצילים והנגירים, אֲשֶׁר הָלְכוּ <b>אֱלֹהִים</b> לִפְדּוֹת לוֹ לְעָם <small>(שמואל ב' ו, כג)</small> נביאים ומלאכים, כמו שאמר וַיִּשְׁלַח מַלְאָךְ וַיֹּצִאֵנוּ מִמִּצְרָיִם <small>(במדבר כ, טז)</small>. וכן תרגם יונתן<b> דַאֲזֵלוּ שְׁלוּחִין מִן קֳדָם יְיָ.</b> אֲשֶׁר פָּדִיתָ לְּךָ מִמִּצְרַיִם גּוֹיִם <b>וֵאלֹהָיו</b> <small>(שמואל ב' ז, כג)</small>, יש מפרשים <b>וֵאלֹהָיו</b> על משה שהיה גדולם ואצילם. ויש לפרש כי <b>מ"ם</b> ממצרים, עומד במקום שנים ופירוש ממצרים מגוים ואלהיו כמו שאמר וּבְכָל <b>אֱלֹהֵי</b> מִצְרַיִם אֶעֱשֶׂה שְׁפָטִים <small>(שמות יב, יב)</small>. ויונתן לא* תרגם <b>גוֹיִם וֵאלֹהָיו</b>.
<small><small><span style="color:Gray;">* כ"ה בכתה"י הקדומים (ה'נ"ב, ה'ס"א) ובד' רומא (ה'רל"ג). וכך כתב הרד"ק בפירושו: 'ויונתן לא תרגם גוים ואלהיו. ואפשר שהיה דעתו כדעת מקצת רבותינו ז"ל שפי' ואלהיו על השם יתברך, על דרך בכל צרתם לו צר, ואמרו גוים ואלהיו כביכול שהוא פדוי עמהם; מפני זה לא תרגמו'.</span></small></small>
<h3>אלח</h3>
אַף כִּי נִתְעָב <b>וְנֶאֱלָח</b> <small>(איוב טו, טו)</small>, יַחְדָּו <b>נֶאֱלָחוּ</b> <small>(תהלים יד, ג)</small>, ענינם נבאש, והוא הפוך מן סִיר אֲשֶׁר חֶלְאָתָה בָהּ <small>(יחזקאל כד, ו)</small>.
<h3>אלם</h3>
<b>מְאַלּמִים אֲלֻּמִים</b> <small>(בראשית לז, ז)</small>, ענינו אוגדים אגורות. <b>והשׁם</b> עוד בלשון נקבות נֹשֵׂא <b>אֲלֻמֹּתָיו</b> <small>(תהלים קכו, ו)</small>, ומן הענין הזה <b>אֵלֶם</b> צֶדֶק תְּדַבֵּרוּן <small>(תהלים נח, ב)</small> שם בחמש נקודות כלומר רבוי. ויתכן לפרשו מן <b>אִלֵּם</b>, אוֹ מִי יָשׂוּם <b>אִלֵּם</b> <small>(שמות ד, יא)</small>, הוא אשר לא יוכל לדבר, כְּלָבִים <b>אִלְּמִים</b> <small>(ישעיה נו, י)</small>. <b>והנפעל</b> <b>נֶאֱלַמְתִּי</b> דוּמִיָּה <small>(תהלים לט, ג)</small>, וּכְרָחֵל לִפְנֵי גֹזְזֶיהָ <b>נֶאֱלָמָה</b> <small>(ישעיה נג, ז)</small>, <b>מלעיל</b>, והוא <b>פועל עבר</b>, <b>נֶאֱלַמְתִּי</b> לֹא אֶפְתַּח פִּי <small>(תהלים לט, ו)</small>, <b>תֵּאָלַמְנָה</b> שִׂפְתֵי שָׁקֶר <small>(תהלים לא, יט)</small> ויפה פירש רבי יונה שכתב כי מן הענין הזה נאמר לאשה שמת בעלה <b>אלמנה</b> מפני שאינה יכולה לדבר ולריב עם בני ריבה. וה<b>נו"ן</b> באלמנה נוספת כאשר נוספה נָשִׁים רַחֲמָנִיּוֹת <small>(איכה ד, י)</small>, והיא על משקל <b>רַעֲנָנָה</b>. כִּי לֹא <b>אַלְמָן</b> יִשְׂרָאֵל וִיהוּדָה מֵאֱלֹהָיו מי"י צְבָאֹות <small>(ירמיה נא, ה)</small> משקלו פעלן, כמו זַיִת רַעֲנָן <small>(תהלים נב, י)</small>, נִטְעֵי נַעֲמָנִים <small>(ישעיה יז, י)</small>. <b>והשׁם</b> שְׁכוֹל <b>וְאַלְמֹן</b> <small>(ישעיה מז, ט)</small>, בפלס <b>זִכְרוֹן</b>. ושם על משקל אחר <b>אַלְמְנוּת</b> חַיּוּת <small>(שמואל ב' כ, ג)</small>, וְחֶרְפַּת <b>אַלְמְנוּתַיִךְ</b> <small>(ישעיה נד, ד)</small>. פְּלֹנִי <b>אַלְמֹנִי</b> <small>(רות ד, א)</small>, בפלס <b>אַדְמוֹנִי</b>, ולפי שלא ידובר שמו יקרא <b>אַלְמֹנִי</b>. וכן פלוני, ושרשו <b>פָלָא</b> מן כִּי יִפָּלֵא מִמְּךָ דָבָר <small>(דברים מח, ח)</small>, כלומר מכוסה שמו. או נקרא <b>אלמוני</b>, שמא היתה לו אשה ומתה. והראשון נכון כי המקום שלא נזכר שמו אמרו עליו גם כן זה השם אל מקום פְּלֹנִי <b>אַלְמוֹנִי</b> <small>(שמואל א' כא, ג)</small>. ויתכן לומר כי<b> פְּלֹנִי אַלְמֹנִי</b> לא נאמר על המקום כי אם על בעל המקום לפיכך <b>מְקוֹם</b> בשוא בעבור הסמכו אל פלוני אלמוני. והורכבו שניהם במלה אחת לַפַּלְמוֹנִי הַמְדַבֵּר <small>(דניאל ח, יג)</small>. <b>וְאוּלָם</b> חַי אָנִי <small>(במדבר יד, כא)</small>, <b>וְאוּלָם</b> אַתֶּם טֹפְלֵי שָׁקֶר <small>(איוב יג, ד)</small>, ענינם וענין הדומים להם באמת. <b>וְהָאוּלָם</b> עַל פְּנֵי הֵיכַל הַבַּיִת <small>(מלכים א' ו, ג)</small> הוא בית כמו יציע, או הוא כפה שקורין בלע"ז <b>בולט"א</b>. וכן וְאֵת <b>אוּלָם</b> הָעַמּוּדִים <small>(מלכים א' ז, ו)</small>. ומשקל אחר וְאֵילָו [וְאֵילָיו] <b>וְאֵלַמָּו</b> [<b>וְאֵלַמָּיו</b>] <small>(יחזקאל מ, כא)</small>, ובלשון נקבות <b>וְאֵלַמּוֹת</b> סָבִיב <small>(יחזקאל מ, ל)</small>, בפלס בְּכַשִּׁיל <b>וְכֵילַפֹּת</b> <small>(תהלים עד, ו)</small>. וכן<b> וְאוּלָם</b> הַכִּסֵּא אֲשֶׁר יִשְׁפָּט שָׁם <small>(מלכים א' ז, ז)</small>, היציע אשר הציב בו כסא המשפט. וּבָרִיא <b>אוּלָם</b> <small>(תהלים עג, ד)</small> פירש רבי יונה ובריא כאולם, כלומר שהם בריאים וחזקים כמו האולם, ודימה אותם במין הזה מן הכני כאשר נאמר בְּנוֹתֵינוּ כְזָוִיֹּת מְחֻטָּבוֹת תַּבְנִית הֵיכָל <small>(תהלים קמד, יב)</small>, ופירש וּבַיִת יַעֲשֶׂה לְבַת פַּרְעֹה אֲשֶׁר לָקַח שְׁלֹמֹה <b>כָּאוּלָם</b> הַזֶּה <small>(מלכים א' ו, ח)</small>, הנכון שנפרש ארמון מן וְעָנָה אִיִּים <b>בְּאַלְמְנוֹתָיו</b> <small>(ישעיה יג, כב)</small>, שהוא כמו ארמנותיו, וכן וַיֵּדַע <b>אַלְמְנוֹתָיו</b> <small>(יחזקאל יט, ז)</small>, ואפשר כדבריו אבל לא בחלוף <b>למ"ד</b> ב<b>רי"ש</b> כי לא יתחלפו כי אם אותיות <b>אהו"י</b>. והישר בעיני במלת <b>בְּאַלְמְנוֹתָיו</b> שהוא כמשמעו מענין <b>אלמנה</b>, וקרא הערים החרבות אלמנות על דרך אֵיכָה יָשְׁבָה בָדָד הָעִיר רַבָּתִי עָם הָיְתָה<b> כְּאַלְמָנָה</b> <small>(איכה א, א)</small>, כי בהיות העיר רבתי עם היא כבעולה ובהחרבה היא כאלמנה, ועוד נפרע <b>וַיֵּדַע אַלְמְנוֹתָיו</b> בשרש <b>ידע</b>. וכתב רבי יונה ויתכן להיות כענין זה עַל יוֹנַת <b>אֵלֶם</b> רְחֹקִים <small>(תהלים נו, א)</small>, והוא שב בחמש נקודות, כלומר <b>יונת ארמון רחוקים</b>. והישר בעיני להיות מענין <b>תֵּאָלַמְנָה</b> שִׂפְתֵי שָׁקֶר <small>(תהלים לא, יט)</small>, ואמו דוד זה על עצמו שהיה גולה בין פלשתים והיה כאלב ביניהם, אך <b>וּבָרִיא אוּלָם</b> לפי דעתי שה<b>מ"ם</b> כנוי הרבים ופירושו כחם כמו שפירשתיו לך בשרש <b>איל</b>.
<h3>אלן</h3>
תַּחַת <b>אַלּוֹן</b> וְלִבְנֶה <small>(הושע ד, יג)</small>, יש אומרים כי פירושו בלע"ז <b>פי"ן</b> וכן <b>אַלּוֹנִים</b> מִבָּשָׁן <small>(יחזקאל כו, ו)</small>, כָּאֵלָה <b>וְכָאַלּוֹן</b> <small>(ישעיה ו, יג)</small>. ויונתן תרגם <b>כְּבוּטְמָא וְכִבְלוֹטָא</b>, והוא הנקרא בערבי <b>בלו"ט</b> ובלע"ז <b>גלנ"ץ</b>, והערמון נקרא בערבי <b>ש"ך בלו"ט</b> כלומר מלך האלונים והוא הערמון אם כן האלונים נקראים גם כן ארמונים הנקראים בלע"ז <b>קשט"נייר</b> ומאותם עושין קרשים ולוחות וכל בנין.
<h3>אלף</h3>
<b>אֶלֶף</b> לַמַּטֶּה <small>(במדבר לא, ד)</small>, בשש נקודות, הִנֵּה <b>אַלְפִּי</b> הַדַּל בִּמְנַשֶּׁה <small>(שופטים ו, טו)</small>, שָׂרֵי <b>אֲלָפִים</b> <small>(שמות יח, כא)</small>, ענינם ידוע. <b>והפועל הכבד</b> [הִפְעִיל] מזה הענין צֹאונֵנוּ <b>מַאֲלִיפוֹת</b> <small>(תהלים קמד, יג)</small>, כלומר יולדות לאלפים. וענין אחר <b>אַלּוּפִי</b> וּמְיֻדָּעִי <small>(תהלים נה, יד)</small>, <b>אַלּוּף</b> נְעֻרַי אָתָּה <small>(ירמיה ג, ד)</small>, אַל תִּבְטְחוּ <b>בְּאַלּוּף</b> <small>(מיכה ז, ה)</small>, <b>אַלּוּף</b> תֵּימָן <b>אַלּוּף</b> אוֹמָר <small>(בראשית לו, טו)</small>, ענין כל אלו שר וגדול. ואמרו רבותינו <small>(סנהדרין צט ע"ב)</small> כל אלוף מלכותא בלא תגא, כלומר אינו חסר מהיותו מלך אלא הכתר כי מלך יקרא כשהוא מוכתר ואלוף שאינו מוכתר. ויש מפרשים מזה <b>הִנֵּה אַלְפִּי הַדַּל בִּמְנַשֶּׁה</b>, רצונו לאמר אבי ויורה עליו מה שאמר אחריו <b>וְאָנֹכִי הַצָּעִיר בְּבֵית אָבִי</b>. וכן מפרשים וְצֵלַע <b>הָאֶלֶף</b> <small>(יהושע יח, כח)</small>, רצונו לאמר הגדול. ויונתן פירש מזה כְּכֶבֶשׂ <b>אַלּוּף</b> <small>(ירמיה יא, יט)</small>, שתרגם <b>כְּאִימֵר בְּחִיר</b>. וענין אחר פֶּן <b>תֶּאֱלַף</b> אֹרְחֹתָו [אֹרְחֹתָיו] <small>(משלי כב, כה)</small>. <b>והכבד</b> [פִּעֵל] כִּי <b>יְאַלֵּף</b> עֲוֹנְךָ פִיךָ <small>(איוב טו, ה)</small>, <b>מַלְּפֵנוּ</b> מִבַּהֲמוֹת אָרֶץ <small>(איוב לה, יא)</small> הראוי <b>מְאַלְּפֵנוּ</b> <b>וַאֲאַלֶּפְךָ</b> חָכְמָה <small>(איוב לג, לג)</small>, ענינם ענין לימוד, כי ילמד עונך פיך. ויש מי שפירש מזה בָּנוּי <b>לְתַלְפִּיּוֹת</b> <small>(שיר השירים ד, ד)</small>, בהעדר ה<b>אל"ף</b> והיה ראוי <b>לְתַאַלְפִּיּוֹת</b> והפילוה להקל. ורבי יונה כתב כי ה<b>תי"ו</b> תמורת ה<b>אל"ף</b> והוא כמו <b>אַלְפִּיּוֹת</b> ופירושו לשון לימוד, כלומר כי המגדל גבוה יהיה למוד לעוברי דרכים. והנני עתיד לפרשו בשרש <b>תלל</b> מלה מורכבת. וענין אחר שְׁגַר <b>אֲלָפֶיךָ</b> <small>(דברים ז, יג)</small>, <b>וְהָאֲלָפִים</b> וְהָעֲיָרִים <small>(ישעיה ל, כד)</small>, הם השורים. ובאה המלה במשקל אחר בדגושה ה<b>עי"ן אַלּוּפֵינוּ</b> מְסֻבָּלִים <small>(תהלים קמד, יד)</small>, פירוש שורינו מסובלים בבשר, כלומר שהם שמנים ובעלי בשר, או מסובלים בעבורה שיש לעבוד בהם הרבה. כְּכֶבֶשׂ <b>אַלּוּף</b> יוּבַל לִטְבוֹחַ <small>(ירמיה יא, יט)</small>, יחסר מאלוף <b>כ"ף</b> הדמיון או <b>ו"ו</b> התוספת וטעמו ככבש כאלוף. או ככבש ואלוף פירוש ככבש ושור יובל לטבוח.
<h3>אלץ</h3>
כָּל הַיָּמִים <b>וַתְּאַלֲצֵהוּ</b> <small>(שופטים טז, טז)</small>, עקר ה<b>למ"ד</b> להדגש ופירושו ותלחצהו.
<h3>אם</h3>
המלה הזאת תהיה ברוב המקומות לתנאי כמו <b>וְאִם</b> לֹא תִשְׁמְעוּ אֵלֵינוּ לְהִמּוֹל וְלָקַחְנוּ אֶת בִּתֵּנוּ וְהָלָכְנוּ <small>(בראשית לד, יז)</small>, <b>וְאִם</b> עֵז קָרְבָּנוֹ וְהִקְרִיבוֹ לִפְנֵי י"י <small>(ויקרא ג, יב)</small>, <b>אִם</b> יַעַבְרוּ בְנֵי גָד וגו' וּנְתַתֶּם לָהֶם אֶת אֶרֶץ הַגִּלְעָד לַאֲחֻזָּה <small>(במדבר לב, כט)</small>, וכמוהם רבים. וכמוהם עַד אֲשֶׁר <b>אִם</b> עָשִׂיתִי אֵת אֲשֶׁר דִּבַּרְתִּי לָךְ <small>(בראשית כח, טו)</small>, כאלו אמר כי לא אעזבך אלא אם עשיתי, ובאמרו <b>עַד אֲשֶׁר</b> הוא תוספת באור כי די לו באחד מהם. ויש לשאלה הֲיֵשׁ י"י בְּקִרְבֵּנוּ <b>אִם</b> אָיִן <small>(שמות יז, ז)</small>, הַמְשֹׁל בָּכֶם שִׁבְעִים אִישׁ וגו' <b>אִם</b> מְשֹׁל בָּכֶם אִישׁ אֶחָד <small>(שופטים ט, ב)</small>, הַהִצְלִיחַ י"י דַּרְכּוֹ <b>אִם</b> לֹא <small>(בראשית כד, כא)</small>, הֲיִנְהַק פֶּרֶא עֲלֵי דֶשֶׁא <b>אִם</b> יִגְעֶה שּׁוֹר <small>(איוב ו, ה)</small>, וכלם אשר הם בענין זה ענין שאלה. ויבא עליו גם <b>ה"א</b> השאלה <b>הַאִם</b> תַּמְנוּ לִגְוֹעַ <small>(במדבר יז, כח)</small>, <b>הַאִם</b> אֵין עֶזְרָתִי בִי <small>(איוב ו, יג)</small>. ובאו שתי שאלות כאחת כמו שבאו שני רבויים וְאַף גַּם זֹאת <small>(ויקרא כו, מד)</small>, ושני מיעוטים הֲרַק אַךְ בְּמֹשֶׁה <small>(במדבר יב, ב)</small>, הֲמִבְּלִי אֵין קְבָרִים <small>(שמות יד, יא)</small>. ויש בענין <b>לו</b> <b>אִם</b> תַּגְבִּיהַּ כַּנֶּשֶׁר <small>(עבדיה א, ד)</small>, <b>אִם</b> יִתֶּן לִי בָלָק <small>(במדבר כד, יג)</small>, <b>אִם</b> אֶסַּק שָׁמַיִם <small>(תהלים קלט, ח)</small>, <b>אִם</b> יַעֲלֶה לַשָּׁמַיִם שִׂיאוֹ <small>(איוב כ, ו)</small>, <b>אִם</b> יַעֲמֹד מֹשֶׁה וּשְׁמוּאֵל <small>(ירמיה טו, א)</small>, וכן כלם בזה הענין על זה הדרך. ויש במקום <b>כאשר</b> וְהָיָה <b>אִם</b> בָּא אֶל אֵשֶׁת אָחִיו <small>(בראשית לח, ט)</small>, פירוש והיה כאשר בא אל אשת אחיו, <b>וְאִם</b> יִהְיֶה הַיֹּבֵל לִבְנֵי יִשְׂרָאֵל <small>(במדבר לו, ד)</small>, כאשר יהיה היובל לבני ישראל פירוש אפילו כשיהיה היובל לבני ישראל אע"פ כן תעמוד הנחלה אצלם ונגרעה נחלתינו כי אין זה כמו המכר, <b>אִם</b> יֵצְאוּ בְנוֹת שִׁילוֹ <small>(שפטים כא, כא)</small>, כאשר יצאו, <b>וְאִם</b> תַּקְרִיב מִנְחַת בִּכּוּרִים <small>(ויקרא ב, יד)</small>, פירוש וכאשר תקריב, שעל מנחת העומר הכתוב מדבר שהיא באה חובה, וְהָיָה <b>אִם</b> כִּלָּה לֶאֱכוֹל אֶת עֵשֶׂב הָאָרֶץ <small>(עמוס ז, ב)</small>, כאשר כלה, <b>אִם</b> כֶּסֶף תַּלְוֶה אֶת עַמִּי <small>(שמות כב, כד)</small>, כאשר הלוה כי חובה היא שנאמר וְהַעֲבֵט תַּעֲבִיטֶנּוּ <small>(דברים טו, ח)</small>, <b>וְאִם</b> מִזְבַּח אֲבָנִים תַּעֲשֶׂה לִּי <small>(שמות כ, כב)</small>, כאשר תבנה לי מזבח אבנים כי חובה היא, שנאמר אֲבָנִים שְׁלֵמוֹת תִּבְנֶה וגו' <small>(דברים כז, ו)</small>. ובמקום <b>אשר</b> עַד <b>אִם</b> דִּבַּרְתִּי דְּבָרָי <small>(בראשית כד, לג)</small>, עד שאדבר, וְאַחַר <b>אִם</b> אֵינְכֶם שֹׁמְעִים אֵלָי <small>(יחזקאל כ, לט)</small>, אחר שאינכם שומעים אלי, עַד <b>אִם</b> נוֹתַרְתֶּם כַּתֹּרֶן עַל רֹאשׁ הָהָר <small>(ישעיה ל, יז)</small>, עד אשר נותרתם. ויש שהוא כמו <b>אמת</b> <b>אִם</b> לֹא נִכְחַד קִימָנוּ <small>(איוב כב, כ)</small>, <b>וְאִם</b> בְּרִיאָה יִבְרָא י"י <small>(במדבר טז, ל)</small>, באמת בריאה יברא י"י, <b>אִם</b> לַלֵּצִים הוּא יָלִיץ <small>(משלי ג, לד)</small>, באמת ללצים הוא יליץ, הַפְכְּכֶם <b>אִם</b> כְּחֹמֶר הַיֹּצֵר יֵחָשֵׁב <small>(ישעיה כט, טז)</small>, באמת כחמר היוצר יחשב הפככם לפני שהוא נקל בעיני להפך אתכם כמו שנקל ליוצר להפך החמר מכלי לכלי. ופירוש <b>כִּי יֹאמַר מַעֲשֶׂה לְעֹשֵׂהוּ</b> בתמיה, כלומר יאמר החמר ליוצר אם יהפך אותו לא עשני ומה לו להפוך אות כן אתם מעשה ידי ונקל בעיני הפככם. כִּי <b>אִם</b> תַּם הַכֶּסֶף <small>(בראשית מז, יח)</small> באמת תם הכסף, <b>אִם</b> רָחַץ אֲדֹנָי אֵת צֹאַת בְּנוֹת צִיּוֹן <small>(ישעיה ד, ד)</small>, באמת רחץ, כִּי <b>אִם</b> יֵשׁ אַחֲרִית <small>(משלי כג, יח)</small>, כי באמת יש אחרית ותקוה למעשיך הטובים, אִם זכרתיך על יצועי <small>(תהלים סג, ז)</small>, וכן כלם אשר תמצא בזה הענין תפרש אותם בלשון אמת, רצוני לומר כי אלו מלות <b>אִם</b>, שאני מפרש בהן אמת חסרים <b>נו"ן</b> אמן, וכן אמת חסר <b>נו"ן</b>, והראוי <b>אֱמֶנֶת</b> וחבורו לכנוים יוכיח שהוא דגוש לחסרון ה<b>נו"ן</b> אמרו <b>אֲמִתּוֹ, אֲמְתִּךָ</b>. ויש לפרש וְאִם בְּרִיאָה <small>(במדבר טז, ל)</small>, לתנאי ויהיה טעמו דבק עם וִידַעְתֶּם כִּי נִאֲצוּ <small>(במדבר טז, ל)</small>, ויהיה <b>ו"ו</b> וירעתם כ<b>פ"א</b> רפה בלשון ישמעאל, כלומר ואם יהיה זה שתפתח הארץ את פיה ותבלעם, תרעו כי נאצו האנשים האלה את י"י. ויש בענין <b>שבועה</b> כאדם שאומר יהיה כך וכך אם אעשה זה, <b>אִם</b> לְדָוִד אֲכַזֵּב <small>(תהלים פט, לו)</small>, <b>אִם</b> יְבֹאוּן אֶל מְנוּחָתִי <small>(תהלים צה, יא)</small>. אב וָאֵם <small>(אסתר ב, ו)</small>, ידוע, ובהתחברו לכנוים ידגש, ואפשר שיהיה תמורת הנח במלת <b>אֵם</b>, או יהיה שרשו אמם, <b>אִמּוֹ, אִמְּךָ</b>,<b> אִמִּי</b> ולרבים <b>אִמּוֹת, לְאִמֹּתָם</b> יֹאמְרוּ <small>(איכה ב, יב)</small>. ונקראת המשפחה אום או אומה, והקבוץ רֹאשׁ אֻמּוֹת <small>(במדבר כה, טו)</small> שְׁנֵים עָשָׂר נְשִׂיאִם לְאֻמֹּתָם <small>(בראשית כה, טז)</small>, ופירש יונתן מזה הֵבֵאתִי לָהֶם עַל <b>אֵם</b> בָּחוּר שֹׁדֵד בַּצָּהֳרָיִם <small>(ירמיה טו, ח)</small>, שתרגם <b>אַיְתֵיתִי עֲלֵיהוֹן עַל סִיעַת עוּלֵימֵיהוֹן בְּזוֹזִין כַּד בְּטִיהֲרָא</b>. וכן הגוי כלו נקרא אום, והקבוץ שַׁבְּחוּהוּ כָּל <b>הָאֻמִּים</b> <small>(תהלים קיז, א)</small>, ועל דרך המשל יתפרש כן בָּעֲטָרָה שֶׁעִטְּרָה לּוֹ <b>אִמּוֹ</b> <small>(שיר השירים ג, יא)</small>, ואף על פי שה<b>אל"ף</b> בחיריק לפי שעל דרך המליצה הוא אומר על אם שלמה ועל דרך המשל שלמה הוא הקב"ה ואמו הוא ישראל <b>עַמּוֹ</b> כלומר אומתו. וכתב אדוני אבי ז"ל כי שרש אום, אומים אָמַם בראיה מן הערב אל <b>א"מם</b>. וכן אמצע הדרך שהדרכים פונות לה מזה ומזה נקראת אם הדרך, כִּי עָמַד מֶלֶךְ בָּבֶל אֶל <b>אֵם</b> הַדֶּרֶךְ <small>(יחזקאל כא, כו)</small>, לפי שהיא כאם לדרכים הפונות אליה. וכן העיר הגדולה, עִיר<b> וְאֵם</b> בְּיִשְׂרָאֵל <small>(שמואל ב' כ, יט)</small>, לפי שהיא כאם לקטנות ממנה כמו שנקראו גם הם בנות. <b>וְהָאַמָּה</b> מִזֶּה <b>וְהָאַמָּה</b> מִזֶּה <small>(שמות כו, יג)</small>, ידוע ענינם. וכן <b>בְּאַמַּת</b> אִישׁ <small>(דברים ג, יא)</small>,<b> אַמַּת</b> בִּצְעֵךְ <small>(ירמיה נא, יג)</small>, פירוש זרוע בצעך, או פירושו מדת בצעך כלומר במדת שמדדת וַיָּנֻעוּ<b> אַמּוֹת</b> הַסִּפִּים <small>(ישעיה ו, ד)</small>, המזוזות יקראו אמות, ויונתן תרגם <b>אֵילְוַת סִפֵּי</b>. ודומה שדעת התרגם באמות שהם הפנות אשר על המזוזות מזה ומזה והמשקוף נשען עליהם. ויש מפרשיו כי הספים נעו ממקומם שתי אמות או שלש.
<h3>אמה</h3>
וְגַם אֶת בֶּן <b>הָאָמָה</b> <small>(בראשית כא, י)</small>, ה<b>ה"א</b> לנקבה וה<b>ה"א</b> <b>למ"ד</b> הפועל נופלת, ונראה במלת <b>וְאַמְהֹתָיו</b> וַיֵּלֵדוּ <small>(בראשית כ, יז)</small>, וענינם ידוע כי הם השפחות, וכן וַתִּשְׁלַח אֶת <b>אֲמָתָהּ</b> <small>(שמות ב, ה)</small>, שפחתה. ואומרים כי המלה הזאת מחלוקת בקריאתה כי יש שקוראים אותה בדגש <b>אַמָּתָהּ</b> מן <b>אַמָּה</b> אָרְכּוֹ <small>(שמות ל, ב)</small>. וכן פירש רבינו סעדיה בפירושו בערבי ומד"ת דרעה"א, פירוש ותשלח זרועה.
<h3>אמל</h3>
מָה <b>אֲמֻלָה</b> לִבָּתֵךְ <small>(יחזקאל טז, ל)</small>, וכפלו ה<b>למ"ד</b> ברוב ואמרו מָה הַיְּהוּדִים <b>הָאֲמֵלָלִים</b> <small>(נחמיה ג, לד)</small>, עניין חולשה, וכן כִּי<b> אֻמְלַל</b> אָנִי <small>(תהלים ו, ג)</small>, והוא <b>תאר</b> מבנין פועל אם הוא קמוץ, אבל מצאנוהו פתוח ברוב הספרים. וכן מצאתי במסרה על כִּי שַׁדְמוֹת חֶשְׁבּוֹן <b>אֻמְלָל</b> <small>(ישעיה טז, ח)</small>, לית קמץ וכל סוף פסוק נותיר, ואם כן יהיה פועל עבר ויהיה <b>אמלל אני</b>, כמו וְנֵאשֲׁאַר אָנִי <small>(יחזקאל ט, ח)</small>, שפירושו עצמי, וכן נִרְאָה אַתָּה י"י <small>(במדבר יד, יד)</small>. והחכם רבי יעקב בן אלעזר כתב <b>כִּי אֻמְלַל אָנִי</b> תאר ואם הוא פתוח והביא כמוהו תאר ופתוח הִנְנִי <b>יִסַּד</b> בְּצִיּוֹן <small>(ישעיה כח, טז)</small>, לֵב <b>הוּתַל</b> <small>(ישעיה מד, כ)</small>. <b>וְאֻמְלַל</b> כָּל יוֹשֵׁב בָּהּ <small>(הושע ד, ג)</small>, פעל עבר מבנין פועל כי הוא פתוח, וכן הוֹבִישׁ תִּירוֹשׁ <b>אֻמְלַל</b> יִצְהָר <small>(יואל א, י)</small>, <b>אֻמְלְלָה</b> יֹלֶדֶת הַשִּׁבְעָה <small>(ירמיה טו, ט)</small>, <b>אֻמְלָלוּ</b> מְרוֹם עַם הָאָרֶץ <small>(ישעיה כד, ד)</small>, כלם ענין חולשה וכריתה.
<h3>אמן</h3>
<b>וְהֶאֱמִן</b> בַּי"י <small>(בראשית טו, ו)</small>, לְמַעַן <b>יַאֲמִינוּ</b> <small>(שמות ד, ה)</small>, כלם אשר הם מבנין <b>הפעיל</b> הם ענין הבטחון והקבלה <b>קרידינצא</b> בלע"ז, והם יוצאים מענין אמונה כי המאמין באחד נותן האמונה וסובר שהוא אמת. בָּנִים לֹא <b>אֵמֻן</b> בָּם <small>(דברים לב, כ)</small>, <b>שם</b> על משקל אֵטוּן מִצְרָיִם <small>(משלי ז, טז)</small>, והוא מענין זה, כלומר בנים שאינם מאמינים. או פירושו בנים שאין בהם אמת. בְּכָל בֵּיתִי <b>נֶאֱמָן</b> הוּא <small>(במדבר יב, ז)</small>, וּמִי בְכָל עֲבָדֶיךָ כְּדָוִד <b>נֶאֱמָן</b> <small>(שמואל א' כב, יד)</small>, קִרְיָה נֶאֱמָנָה <small>(ישעיה א, כא)</small>. וְאִישׁ <b>אֱמוּנִים</b> מִי יִמְצָא <small>(משלי כ, ו)</small>, <b>שם פועל</b>. וכן עֵד <b>אֱמוּנִים</b> <small>(משלי יד, ה)</small>, וְיָבֹא גוֹי צַדִּיק שֹׁמֵר <b>אֱמֻנִים</b> <small>(ישעיה כו, ב)</small>, אבל <b>אֱמוּנִים</b> נֹצֵר י"י <small>(תהלים לא, כד)</small>, כִּי פַסּוּ <b>אֱמוּנִים</b> מִבְּנֵי אָדָם <small>(תהלים יב, ב)</small>, אָנֹכִי שְׁלֻמֵי <b>אֱמוּנֵי</b> יִשְׂרָאֵל <small>(שמואל ב' כ, יט)</small>, שלשתם <b>שם תאר</b> כלם ענין אמת. ועל דעתי כי אמת משרש זה ומשפטו <b>אֱמֶנֶת</b> בפלס <b>דְּבֶלֶת</b>, ונפלה ה<b>נו"ן</b> להקל כמו שנפלה מן בת הראוי בֶּנֶת והדגש בהסמכו אל הבנוים יוכיח. <b>אֱמֶת</b> וּמִשְׁפַּט שָׁלוֹם <small>(זכריה ח, טז)</small>, וַתְּהִי <b>הָאֱמֶת</b> נֶעְדֶּרֶת <small>(ישעיה נט, טו)</small>, ה<b>ה"א</b> קמוצה שהיא לידיעה, <b>הַאֱמֶת</b> אִתְּכֶם <small>(בראשית מב, טז)</small>, ה<b>ה"א</b> פתוחה כי היא לשאלה, שְׁלַח אוֹרְךָ <b>וַאֲמִתְּךָ</b> <small>(תהלים מג, ג)</small>, אָב לְבָנִים יוֹדִיעַ אֶל <b>אֲמִתֶּךָ</b> <small>(ישעיה לח, יט)</small>, והקבוץ יאמר <b>אֲמְנוֹת</b> כמו מן בת בנות, שלא יקובץ על מתכונת היחידה. <b>אָמֵן</b> כֵּן יַעֲשֶׂה י"י <small>(ירמיה כח, ו)</small>, אמת יהיה זה וכן יעשה י"י, וְאָמַר כָּל הָעָם <b>אָמֵן</b> <small>(דברים כז, יז)</small>, אמת יהיה זה שיהיה ארור מי שיעבור על אחת מאלה, והוא נאמר על דרך תפלה, או הוא על דרך קבלה שקבלו על עצמם הקללה אם יעברו. וכן וְגַם <b>אָמְנָה</b> אֲחֹתִי בַת אָבִי <small>(בראשית כ, יב)</small>, אמת הוא שהיא אחותי בת אבי. וכן <b>אָמְנָם</b> י"י <small>(מלכים ב' יט, יז)</small>, וה<b>מ"ם</b> נוספת. ובשורק ה<b>אל"ף</b> <b>הַאֻמְנָם</b> יֵשֵׁב אֱלֹהִים <small>(מלכים א' ח, כז)</small>, <b>הַאֻמְנָם</b> אֵלֶם צֶדֶק תְּדַבֵּרוּן <small>(תהלים נח, ב)</small>. אֵל <b>אֱמוּנָה</b> <small>(דברים לב, ד)</small>, <b>וֶאֱמוּנָה</b> עִנִּיתָנִי <small>(תהלים קיט, עה)</small>, פירושו ובאמונה עניתני, ענינם אמת. והכניס רבי יונה בזה השרש מֵסִיר שָׂפָה <b>לְנֶאֱמָנִים</b> <small>(איוב יב, כ)</small>. ועל דעתי שהוא משרש נאם ומענינו <b>וַיִּנְאֲמוּ נְאֻם</b> <small>(ירמיה כג, לא)</small>, שהוא לשון דבור וה<b>נו"ן</b> האחרונה נוספת לסימן שם תאר כמו רחמן, נעמן ונקראים הצחים בלשונותם והיודעים בחכמה הדבור נאמנים. <b>וְנֶאְמַן</b> בֵּיתְךָ וּמַמְלַכְתְּךָ <small>(שמואל ב' ז, טז)</small>, ה<b>אל"ף</b> בשבא לבדו ענינו ויתקיים ביתך, וכן אִם לֹא <b>תַאֲמִינוּ</b> כִּי לֹא <b>תֵאָמֵנוּ</b> <small>(ישעיה ז, ט)</small>, כלומר אם אין אתם מאמינים בעבור שאין אתם חזקים וקיימים באמונת האל, <b>הַאֲמִינוּ</b> בַּי"י אֱלֹהֵיכֶם <b>וְתֵאָמֵנוּ</b> <small>(דברי הימים ב' כ, כ)</small>, פירוש ותתחזקו ותצליחו. וכן <b>וַאֲמָנָה</b> עַל הַמְשֹׁרְרִים דְּבַר יוֹם בְּיוֹמוֹ <small>(נחמיה יא, כג)</small>, כלומר קיום בכל יום שלא. היתה נפסקת ארוחה מהם, לַחְמוֹ נִתָּן מֵימָיו <b>נֶאֱמָנִים</b> <small>(ישעיה לג, ט)</small>, מקוימים ונתונים תמיד ואינם נפסקים, עֵצוֹת מֵרָחוֹק <b>אֱמוּנָה אֹמֶן</b> <small>(ישעיה כה, א)</small>, תחסר <b>ו"ו</b> החבור כמו שֶׁמֶשׁ יָרֵחַ עָמַד זְבֻלָה <small>(חבקוק ג, יא)</small>, פירושו קיום וקיום, וכפל המלות לרוב הקיום כלומר כשראה הנביא העתידה והטוב שיביא לישראל לעתיד והרע לאומות העולם כמו שאמר בפרשה של מעלה וְחָפְרָה הַלְּבָנָה וּבוֹשָׁה הַחַמָּה כִּי מָלַךְ יְהֹוָה צְבָאוֹת בְּהַר צִיּוֹן וּבִירוּשָׁלַם וְנֶגֶד זְקֵנָיו כָּבוֹד <small>(ישעיה כד, כג)</small> אמר הנביא ארוממך ואורה שׁמך כי תעשה אלה הפלאים והעצות שהגדת מרחוק נתקיימו, כלומר הדברים הטובים שהבטחת לישראל על ידי נביאך זה ימים רבים וזמן רחוק יש להם קיום גדול. ואפשר להיות מזה עֵינֶיךָ הֲלוֹא <b>לֶאֱמוּנָה</b> <small>(ירמיה ה, ג)</small>, כלומר השגחתך בהם לדבר קיים לא לדבר בטל. אֲנַחְנוּ כֹּרְתִים <b>אֲמָנָה</b> <small>(נחמיה י, א)</small>, קיום, יָתֵד בְּמָקוֹם<b> נֶאֱמָן</b> <small>(ישעיה כב, כג)</small>, חזק וקיים, מַכּוֹת גְּדֹלֹת <b>וְנֶאֱמָנוֹת</b> וָחֳלָיִם רָעִים<b> וְנֶאֱמָנִים</b> <small>(דברים כח, נט)</small>, חזקים וקיימים, וַיְהִי יָדָיו <b>אֱמוּנָה</b> <small>(שמות יז, יב)</small>, היו בקיום מורמות ולא הניחום עד בא השמש. וְאֶת <b>הָאֹמְנוֹת</b> אֲשֶׁר צִפָּה חִזְקִיָּה <small>(מלכים ב' יח, טז)</small>, עמודים שהיו קיום הבנין. ויונתן תרגם <b>וְיַת סְקוֹפַיָא</b>, כלומר אם אסקופות השערים. וענין אחר כַּאֲשֶׁר יִשָּׂא <b>הָאֹמֵן</b> אֶת הַיֹּנֵק <small>(במדבר יא, יב)</small>, המגדל, וַתִּשָּׂאֵהוּ <b>אֹמַנְתּוֹ</b> <small>(שמואל ב' ד, ד)</small>, מגדלתו, <b>הָאֱמֻנִים</b> עֲלֵי תוֹלָע <small>(איכה ד, ה)</small> מגודלים. <b>בְאָמְנָה</b> אִתּוֹ <small>(אסתר ב, כ)</small>, הוא מקור או שם, וה<b>ה"א</b> איננה כנוי, עַל צַד <b>תֵּאָמַנָה</b> <small>(ישעיה ס, ד)</small>, היתה ה<b>נו"ן</b> ראויה להדגש לחסרון <b>נו"ן</b> השרש. או יהיה לשון יתירה בתוספת <b>ה"א</b> ענין גידול. וכן וָאֶהְיֶה אֶצְלוֹ <b>אָמוֹן</b> <small>(משלי ח, ל)</small>, והוא תאר או מקור במקום שם, כלומר בגידול הייתי אצלו. וְאֶל <b>הָאֹמְנִים</b> אַחְאָב <small>(מלכים ב' י, א)</small>, המגדלים אותו מנערותו והם אנשי עצתו אשר עליהם עניני המלכות. ואדני אבי ז"ל כתב מזה בָּנִים לֹא <b>אֵמֻן</b> בָּם <small>(דברים לב, כא)</small>, כלומר אין בהם תרבות כי דור תהפוכות המה כי כאשר איטיב להם יעשו רעות, כמו שאמר וַיִּשְׁמַן יְשֻׁרוּן וַיִּבְעָט <small>(דברים לב, טו)</small>, וְאֵת יֶתֶר <b>הָאָמֹון</b> הֶגְלָה נְבוּזַרְאֲדָן רַב טַבָּחִים <small>(ירמיה נב, טו)</small>, כמו ההמון. וענין אחר מַעֲשֵׂה יְדֵי <b>אָמָּן</b> <small>(שיר השירים ז, ב)</small>, המופלג במלאכה יקרא אומן, חָרָשׁ וְחֹשֵׁב <small>(שמות לח, כג)</small> תרגומו <b>נַגָּר וְאֳמָּן</b>.
<h3>אמץ</h3>
כִּי <b>אָמְצוּ</b> מִמֶּנִי <small>(תהלים קמב, ו)</small>, חֲזַק <b>וֶאֱמָץ</b> <small>(יהושע א, ו)</small>, וּלְאֹם מִלְאֹם<b> יֶאֱמָץ</b> <small>(בראשית כה, כג)</small>. <b>והתאר</b> <b>וְאַמִּיץ</b> כֹּחַ <small>(איוב ט, ד)</small>. <b>והשׁם</b> יֹסִיף <b>אֹמֶץ</b> <small>(איוב יז, ט)</small>. ומשקל אחר <b>אַמְצָה</b> לִי יֹשְׁבֵי יְרוּשָׁלַם <small>(זכריה יב, ה)</small>, <b>פ"א</b> הפועל בפת"ח. <b>והכבד</b> [פִּעֵל] <b>וְאִמֵּץ</b> אֶת לְבָבוֹ <small>(דברים ב, ל)</small>, וּבִרְכַּיִם כֹּרְעוֹת <b>תְּאַמֵּץ</b> <small>(איוב ד, ד)</small>, <b>אֲאַמִּצְכֶם</b> בְּמוֹ פִי <small>(איוב טז, ה)</small>, וְאִישׁ דַּעַת <b>מְאַמֶּץ</b> כֹּחַ <small>(משלי כר, ה)</small>, <b>אַמֵּץ</b> כֹּחַ מְאֹד <small>(נחום ב, ב)</small>. <b>וכבד אחר</b> [הִפְעִיל] <b>וְיַאֲמֵץ</b> לְבַבְכֶם <small>(תהלים לא, כה)</small>,<b> וְיַאֲמֵץ</b> לִבֶּךָ <small>(תהלים כז, יד)</small>. <b>והשׁם</b> מאמין מאמצים, וְכֹל <b>מַאֲמַצֵּי</b> כֹחַ <small>(איוב לו, יט)</small>. <b>וההתפעל הִתְאַמֵּץ</b> לַעֲלוֹת בַּמֶּרְכָּבָה <small>(מלכים א' יב, יח)</small>, וַתֵּרֶא כִּי <b>מִתְאַמֶּצֶת</b> הִיא <small>(רות א, יח)</small>, כלם והדומה להם ענין חוזק. וענין אחר בְּרֻדִּים <b>אֲמֻצִּים</b> <small>(זכריה ו, ג)</small>, כמו חמוצים מן חֲמוּץ בְּגָדִים <small>(ישעיה סג, א)</small>, כלומר אדומים, ואף על פי שזכר אדומים שני גוונים היו באדמימות אחד אדום ממש ואחד שאינו חזק באדמימות. ויש מי שפירש בו מראה הדשן וכן תרגם יונתן <b>קִטְמָנִין</b>.
<h3>אמר</h3>
כֹּה <b>אָמַר</b> י"י <small>(שמות יא, ד)</small>, וְלֶחֶם <b>אָמַר</b> לוֹ <small>(מלכים א' יא, יח)</small>, פירוש אמר לו לתת, אַתָּה <b>אֹמֵר</b> אֵלַי <small>(שמות לג, יב)</small>, <b>הָאֹמְרָה</b> בִּלְבָבָהּ <small>(צפניה ב, טו)</small>, זֹאת אֹמֶרֶת <small>(מלכים א' ג<b>,</b>כב)</small>, וַיְדַבֵּר י"י אֶל מֹשֶׁה לֵּאמֹר <small>(שמות ו, י)</small> פירושו לאמר לישראל, אבל אֶמֶשׁ <b>אָמַר</b> אֵלַי לֵאמֹר <small>(בראשית לא, כט)</small> הוא כפל המקור על הפועל לחזק הדבר ובבאו אחרון יותר. וכן <b>אֹמְרִים אָמוֹר</b> לִמְנַאֲצַי <small>(ירמיה כג, יז)</small>, הכל כמו שכתבנו בחלק הדקדוק. <b>הֶאָמוּר</b> בֵּית יַעֲקֹב <small>(מיכה ב, ז)</small>, שיאמרו לו בית יעקב ויקראו אותו כן,<b> יֹאמַר</b> נָא יִשְׂרָאֵל <small>(תהלים קיח, ב)</small>, וְלַעֲמָשָׂא <b>תֹּמְרוּ</b> <small>(שמואל ב' יט, יד)</small>, חסר <b>אל"ף</b>, וכן אֲשֶׁר <b>יֹאמְרֻךָ</b> לִמְזִמָּה <small>(תהלים קלט, כ)</small>, כלומר יאמרו איש לאחיו וידברו עליך, <b>אֱמֹר</b> אֶל הַכֹּהֲנִים <small>(ויקרא כא, א)</small>, <b>אִמְרוּ</b> לַאֲחֵיכֶם עַמִּי וְלַאֲחוֹתֵיכֶם רֻחָמָה <small>(הושע ב, ג)</small>, <b>אָמוֹר</b> לָהֶם <small>(במדבר ו, כג)</small>, <b>וְיֹאמְרוּ</b> לְךָ הִנֵּנוּ <small>(איוב לח, לה)</small>. <b>והנפעל</b> אֲשֶׁר <b>נֶאֱמַר</b> אֱמֶת הוּא <small>(דניאל ח, כו)</small>, יֵאָמֵר ליעקב <small>(במדבר כג, כג)</small>.<b> והשׁם</b> אֵין <b>אֹמֶר</b> וְאֵין דְּבָרִים בְּלִי נִשְׁמָע <small>(תהלים יט, ד)</small>, <b>אֹמֶר</b> סֶלָה <small>(חבקוק ג, ט)</small>, אִם <b>אָמְרִי</b> אֶשְׁכְּחָה שִׂיחִי <small>(איוב ט, כו)</small>. ומשקל אחר וְנַחֲלַת<b> אִמְרוֹ</b> מֵאֵל <small>(איוב כ, כט)</small>. והקבוץ לְהָשִׁיב <b>אֲמָרִים</b> אֱמֶת <small>(משלי כב, בא)</small>, <b>אִמְרֵי</b> נוֹאָשׁ <small>(איוב ו, כו)</small>, <b>אֲמָרַי</b> הַאֲזִינָה <small>(תהלים ה, ב)</small>. ובתוספת <b>מ"ם</b> וְאֶת <b>מַאֲמַר</b> מָרְדֳּכַי <small>(אסתר ב, כ)</small>. ומשקל אחר <b>אִמְרָה</b>, אִמְרַת <b>י"</b>י <small>(תהלים קה, יט)</small>, הַשֹּׁלֵחַ <b>אִמְרָתוֹ</b> אָרֶץ <small>(תהלים קמז, טו)</small>. ובסגול בִּצַּע <b>אֶמְרָתוֹ</b> <small>(איכה ב, יז)</small>. והקבוץ <b>אִמֲרוֹת</b> <b>י"י</b> <b>אֲמָרוֹת</b> טְהֹרוֹת <small>(תהלים יב, ז)</small>, ענינם ידוע. ויש מהם אמירת הלב הַלְהָרְגֵנִי אַתָּה <b>אֹמֵר</b> <small>(שמות ב, יד)</small>, כלומר אתה חושב, <b>הָאֹמְרָה</b> בִּלְבָבָהּ <small>(ישעיה מז, ח)</small>,<b> וַיֹּאמֶר</b> לְהַכּוֹת אֶת דָּוִד <small>(שמואל ב' כא, טז)</small>, כלומר יזם להרגו. וכן <b>אָמַרְתִּי</b> אֲנִי בְּלִבִּי <small>(קהלת ב, א)</small>. וענין אחר בְּרֹאשׁ <b>אָמִיר</b> <small>(ישעיה יז, ו)</small>, והוא הסעיף העליון. ומזה הענין אֶת י"י <b>הֶאֱמַרְתָּ</b> <small>(דברים, כו, יז)</small>, וַי"י <b>הֶאֱמִירְךָ</b> הַיּוֹם <small>(דברים, כו, יח)</small>, כלומר רוממת והגדלת אותו. וכן <b>יִתְאַמְּרוּ</b> כָּל פֹּעֲלֵי אָוֶן <small>(תהלים צד, ד)</small>, יתרוממו ויתגאו. ויתכן היות מזה וּבִכְבוֹדָם <b>תִּתְיַמָּרוּ</b> <small>(ישעיה סא, ו)</small>, בחלוף ה<b>אל"ף</b> ב<b>יו"ד</b>. ויש מפרשים מזה הענין <b>אִמְרוּ</b> צַדִּיק כִּי טוֹב <small>(ישעיה ג, י)</small>. ונכון הוא היותו מענין אמירה. ויתכן לפרש גם כן אֶת י"י <b>הֶאֱמַרְתָּ</b>, וַי"י <b>הֶאֱמִירְךָ</b> מענין אמירה, כלומר סבבת שיאמר להיות לך לאלהים, והוא סבב שתאמר לו להיות לו לעם וללכת בדרכיו.
<h3>אמשׁ</h3>
<b>אֶמֶשׁ</b> אָמַר אֵלַי <small>(בראשית לא, כט)</small>, הֵן שָׁכַבְתִּי <b>אֶמֶשׁ</b> <small>(בראשית יט, לד)</small>, בשש נקדות, וַיּוֹכַח <b>אָמֶשׁ</b> <small>(בראשית לא, מב)</small>, הלילה שעבר יקרא אמש.
<h3>אן</h3>
<b>אָן</b> הֲלַכְתֶּם <small>(שמואל א' י, יד)</small>, שאלה על מקום. ובתוספת <b>ה"א</b> <b>אָנָה</b> אֲנַחְנוּ עֹלִים <small>(דברים א, כח)</small>, <b>אָנָה</b> אֵלֵךְ מֵרוּחֶךָ <small>(תהלים קלט, ז)</small>, אלו שניהם <b>מלרע</b>, וכל האחרים <b>מלעיל</b> כמשפט כל מלה שה<b>ה"א</b> בה נוספת. וַאֲנִי <b>אָנָה</b> אֲנִי בָא <small>(בראשית לז, ל)</small>,<b> אָנָה</b> הָלַךְ דּוֹדֵךְ <small>(שיר השירים ו, א)</small>. וכבר בא ה<b>נו"ן</b> בסגול וְלֹא תֵצֵא מִשָּׁם <b>אָנֶה</b> וָאָנָה <small>(מלכים א' ב, לו)</small>, לֹא הָלַךְ עַבְדְּךָ <b>אָנֶה וָאָנָה</b> <small>(מלכים ב' ה, כה)</small>, הראשונים בסגול ענינם לכאן ולכאן. עַד <b>אָנָה</b> אָשִׁית עֵצוֹת בְּנַפְשִׁי <small>(תהלים יג, ג)</small>, עַד <b>אָנָה</b> יְנַאֲצֻנִי <small>(במדבר יד, יא)</small>, עד מתי. וכן עַד <b>אָן</b> תְּמַלֶּל אֵלֶּה <small>(איוב ח, ב)</small>. אַף <b>אֲנִי</b> בַּחֲלוֹמִי <small>(בראשית מ, טז)</small>, מלה מורה על המדבר בעדו. ובא כן למדברים בעדם בכתיב אֲשֶׁר <b>אֲנַוְּ</b> [אֲנַחְנוּ] שֹׁלְחִים אֹתְךָ אֵלָיו <small>(ירמיה מב, ו)</small>, אבל הקרי הוא <b>אֲנַחְנוּ</b>. אֵל<b> נָא</b> רְפָא<b> נָא</b> לָהּ <small>(במדבר יב, יג)</small>, כמו עתה, או הוא לשון תחנון ובקשה ו<b>אל"ף</b> השרש נפקדה. ועם ה<b>אל"ף</b> <b>אָנָּא</b> שָׂא נָא פֶּשַׁע אַחֶיךָ <small>(בראשית נ, יז)</small>, והוא לעולם <b>מלעיל</b> כי ה<b>אל"ף</b> קמוצה וה<b>נו"ן</b> דגושה והוא כתוב ב<b>אל"ף</b> בסוף, ופעמים ב<b>ה"א</b> כמו <b>אָנָּה</b> י"י כִּי אֲנִי עַבְדֶּךָ <small>(תהלים קטז, טז)</small>, והם ששה על פי המסורת והוא ענין תחינה ובקשה. ופעמים בלשון הודעה כמו<b> אָנָּא</b> חָטָא הָעָם הַזֶּה <small>(שמות לב, לא)</small>, שהתודה על חטאתם, <b>אָנָּה י"י כִּי אֲנִי עַבְדֶּךָ</b>, הודו לו על חסדו שעשה עמו בעבור שהוא עבדו.
<h3>אנה</h3>
<b>וְאָנוּ</b> הַדַּיָּגִים <small>(ישעיה יט, ח)</small>, <b>וְאָנוּ</b> וְאָבְלוּ פְּתָחֶיהָ <small>(ישעיה ג, כו)</small>. <b>והשׁם</b> <b>תַּאֲנִיָּה וַאֲנִיָּה</b> <small>(איכה ב, ה)</small>, ענין אבל. וענין אחר וְהָאֱלֹהִים <b>אִנָּה</b> לְיָדוֹ <small>(שמות כא, יג)</small>. <b>והתפעל</b> כִּי <b>מִתְאַנֶּה</b> הוּא לִי <small>(מלכים ב' ה, ו)</small>. <b>והשׁם</b> כִּי <b>תֹאֲנָה</b> הוּא מְבַקֵּשׁ מִפְּלִשְׁתִּים <small>(שופטים יד, ד)</small>. ומשקל אחר <b>תַּאֲנָתָהּ</b> מִי יְשִׁיבֶנָּה <small>(ירמיה ב, כד)</small>, ענין גרם הדבר וסבובו. וענין אחר בַּל תֵּלֶךְ בּוֹ <b>אֳנִי</b> שַׁיִט <small>(ישעיה לג, כא)</small>, אַחַת לְשָׁלֹשׁ שָׁנִים תָּבוֹא <b>אֳנִי</b> תַרְשִׁישׁ נֹשְׂאֵת זָהָב וָכֶסֶף <small>(מלכים א' י, כב)</small>. ובלשון זכר <b>אֳנִי</b> חִירָם אֲשֶׁר נָשָׂא זָהָב מֵאוֹפִיר <small>(מלכים א' י, יא)</small>. ועם <b>ה"א</b> הנקבה <b>וְהָאֳנִיָּה</b> חִשְּׁבָה לְהִשָּׁבֵר <small>(יונה א, ד)</small>, ולרבות <b>אֳנִיּוֹת</b> אֵבֶה <small>(איוב ט, כו)</small>, ענינם ספינה.
<h3>אנח</h3>
מַה <b>נֶּאֶנְחָה</b> בְהֵמָה <small>(יואל א, יח)</small>, <b>נֶאֶנְחוּ</b> כָּל שִׂמְחֵי לֵב <small>(ישעיה כד, ז)</small>, <b>יֵאָנַח</b> עָם <small>(משלי כט, ב)</small>, <b>וַיֵּאָנְחוּ</b> בְנֵי יִשְׂרָאֵל <small>(שמות ב, כג)</small>. <b>והשׁם</b> וְנָסוּ יָגוֹן <b>וַאֲנָחָה</b> <small>(ישעיה לה, י)</small>, ענינם הוצאת הנשימה מפני הדאגה <b>שושפיר</b> בלע"ז. <b>אֲנַחְנוּ</b> מָעַלְנוּ בֵאלֹהֵינוּ <small>(עזרא י, ב)</small>, מלה מורה המדברים בעדם. ופעמים נגרעה ה<b>אל"ף</b>, בְּנֵי אִישׁ אֶחָד <b>נָחְנוּ</b> <small>(בראשית מב, יא)</small>,<b> נַחְנוּ</b> פָשַׁעְנוּ וּמָרִינוּ <small>(איכה ג, מג)</small>.
<h3>אנך</h3>
וְהִנֵּה אֲדֹנָי נִצָּב עַל חוֹמַת<b> אֲנָךְ</b> <small>(עמוס ז, ז)</small>, פירושו בדיל. וכן יקרא בלשון ערבי <b>אנ"ך</b> בדגשות ה<b>כ"ף</b>, ופירושו חומה בנויה בקו מדה ובמשקלת המשפט, וּבְיָדוֹ <b>אֲנָךְ</b> <small>(עמוס ז, ז)</small>, משקלת הבדיל, כי כן עושם משקלת מהעופרת או הבדיל ששוקל בה הבנאי <small>(רצה לומר <b>פְּייומְבִּין</b>)</small>, הִנְנִי שָׂם <b>אֲנָךְ</b> <small>(עמוס ז, ח)</small>, פירוש משקלת אנך, ויפה פירש רבי יונה הענין <b>בהנני שֹם אנך</b> כענין וְשַׂמְתִּי מִשְׁפָּט לְקָו וּצְדָקָה לְמִשְׁקָלֶת <small>(ישעיה כח, יז)</small>. ופירוש לֹא אוֹסִיף עוֹד עֲבוֹר לוֹ <small>(עמוס ז, ח)</small>, לא אוסיף עוד עבור על עונותיו כי אפקדם עליו במשפט כי באנך המשפט ובקו הדין אשפוט אותם. <b>אָנֹכִי</b> הָאֵל <small>(בראשית מו, ג)</small>, כמו אני.
<h3>אנס</h3>
אֵין <b>אֹנֵס</b> <small>(אסתר א, ח)</small>, אין מכריח והלשון הזה ידוע ונהוג בדברי רבותינו ז"ל הרבה <small>(תמורה דף ה ע"א)</small>.
<h3>אנף</h3>
אוֹדְךָ י"י כִּי <b>אָנַפְתָּ</b> בִּי <small>(ישעיה יב, א)</small>, פֶּן <b>יֶאֱנַף</b> וְתֹאבְדוּ דֶרֶךְ <small>(תהלים ב, יב)</small>. <b>וההתפעל</b> גַּם בִּי <b>הִתְאַנַּף</b> י"י <small>(דברים א, לז)</small>, ענין כעס. ואף הוא מזה השרש והענין, ובהתחברו לכנוים <b>אַפּוֹ, אַפִּי, אַפְּךָ</b> בדגש לחסרון ה<b>נו"ן</b>. ועוד נכתבנו בשרש <b>אף</b> בפני עצמו. <b>הָאֲנָפָה</b> לְמִינָהּ <small>(ויקרא יא, יט)</small>, שם עוף. ואמרו רבותינו ז"ל <small>(חולין סג ע"א)</small>, אנפה זו דיה רגזנית.
<h3>אנק</h3>
וּבְכָל אַרְצָהּ <b>יֶאֱנֹק</b> חָלָל <small>(ירמיה נא, נב)</small>, <b>בֶּאֱנֹק</b> חָלָל <small>(יחזקאל כו, טו)</small>. <b>והנפעל</b> הַנֶּאֱנָחִים <b>וְהַנֶּאֱנָקִים</b> <small>(יחזקאל ט, ד)</small>, <b>הֵאָנֵק</b> דֹּם <small>(יחזקאל כד, יז)</small>, ולרוב הפעולה שב הפועל נפעל. וכן <b>הַנִּדְבָּרִים</b> בְּךָ <small>(יחזקאל לג, ל)</small>. <b>והשׁם</b> בְּכִי <b>וַאֲנָקָה</b> <small>(מלאכי ב, יג)</small>, כלם ענין צוחה וצעקה והוא הפוך מן וְנָאַק נַאֲקוֹת חָלָל <small>(יחזקאל ל, כד)</small>. ופירוש <b>הֵאָנֵק דֹּם</b> מהאנק דום, כאילו אמר מצעוק דום, כי האבלים אחריכם צועקים ואתה תדום. וכתב רבי יונה ונזדמנו בלשון העברי באנקה שני ענינים, האחר הוצאת הנשימה והשבתה והשני הוצאתה בלא השבתה, והוא מה שאמר <b>יֶאֱנֹק</b> חָלָל <small>(ירמיה נא, ב)</small>, כי החלל לא ישיב הנשימה אבל מוציא אותה. <b>וְהָאֲנָקָה</b> וְהַכֹּחַ <small>(ויקרא יא, ל)</small>, שרץ, ואפשר שנקרא כן לפי שצועק תמיד, ופירשו רבינו שלמה <b>בבר"א</b> בלע"ז.
<h3>אנשׁ</h3>
<b>אֱנוֹשׁ</b> כֶּחָצִיר יָמָיו <small>(תהלים קג, טו)</small>, <b>שם</b> כולל לכל בני אדם. ופעמים פרט וְאַתָּה<b> אֱנוֹשׁ</b> כְּעֶרְכִּי <small>(תהלים נה, יד)</small>. ולשון רבים כולל פרטים אנשים. ופעמים תבא מלת אנשים בסתם ולא יתפרש באי זה ענין הם, אבל לפי ענין הפסוק יתפרש כמו כֻּלָּם <b>אֲנָשִׁים</b> <small>(במדבר יג, ג)</small>, לא ידענו מי הם גדולים או פחותים כשפירש לנו בסוף הפסוק ראשי בני ישראל המה ידענו כי רצה לומר אנשים גדולים. וְכָל מַרְבִּית בֵּיתְךָ יָמוּתוּ <b>אֲנָשִׁים</b> <small>(שמואל א' ב, לג)</small>, אחר שאמר <b>מִהְיוֹת זָקֵן בְּבֵיתֶךָ</b> ידענו כי רצה לומר אנשים בחורים, זָקֵן בָּא <b>בַאֲנָשִׁים</b> <small>(שמואל א' יז, יב)</small>, אנשים זקנים, זֶרַע <b>אֲנָשִׁים</b> <small>(שמואל א' א, יא)</small>, אחר שאמרה <b>וּנְתַתִּיו לַי"י כָּל יְמֵי חַיָּיו</b> רצתה לומר זרע אנשים כשרים שזרעם נכון לברכה וראויים לתתם לי"י. ואפשר שתהיה <b>אִשָּׁה</b> מזה השרש והדגש לחסרון ה<b>נו"ן</b> והראוי <b>אנשה</b>, וכן הקבוץ <b>אִשֹּׁת</b> הַזִּמָּה <small>(יחזקאל כג, מד)</small>. וכבר כתבנו אותם בשרש <b>אישׁ</b>, ולנקבות יחסרו ה<b>אל"ף</b> ואמר <b>נָשִׁים</b> בְּקִרְבֵּךְ <small>(נחום ג, יג)</small>, <b>נְשֵׁי</b> אֲדֹנֶיךָ <small>(שמואל ב' יב, ח)</small>, <b>וְנָשֶׁיךָ</b> וּבָנֶיךָ הַטּוֹבִים לִי הֵם <small>(מלכים א' כ, ג)</small>, <b>וּנְשֵׁיהֶם</b> וּבְנֵיהֶם <small>(במדבר טז, כז)</small>, תְּנָה אֶת <b>נָשַׁי</b> וְאֶת יְלָדַי <small>(בראשית ל, כו)</small>. <b>אָנוּשׁ</b> חִצִּי בְלִי פָשַׁע <small>(איוב לד, ו)</small>, נֵד קָצִיר בְּיוֹם נַחֲלָה וּכְאֵב <b>אָנוּשׁ</b> <small>(ישעיה יז, יא)</small>, עָקֹב הַלֵּב מִכֹּל <b>וְאָנֻשׁ</b> הוּא <small>(ירמיה יז, ט)</small>, כִּי <b>אֲנוּשָׁה</b> מַכּוֹתֶיהָ <small>(מיכה א, ט)</small>, חֶרְפָּה שָׁבְרָה לִבִּי <b>וָאָנוּשָׁה</b> <small>(תהלים סט, כא)</small>, ה<b>אל"ף</b> הכתובה <b>אל"ף</b> המדבר ו<b>אל"ף</b> השרש נגרעה, וקמצות ה<b>אל"ף</b> מורה עליה ומשפטו <b>וָאֶאֱנוֹשָׁה</b>. <b>והנפעל</b> אֲשֶׁר יָלְדָה אֵשֶׁת אוּרִיָּה לְדָוִד <b>וַיֵּאָנַשׁ</b> <small>(שמואל ב' יב, טו)</small>, כלם ענין כאב ושבר וחולי כבד. או ענין רע במחשבת הלב על דרך השאלה כמו מִכְּאֵב לֵב וּמִשֵּׁבֶר רוּחַ <small>(ישעיה סה, יד)</small>, לפיכך אמר <b>ואנושׁ הוא</b>, ואמר חֶרְפָּה שָׁבְרָה לִבִּי <b>וָאָנוּשָׁה</b>, ואמר <b>ויום אנושׁ</b>. ויתכן כי לענין זה נקרא האדם <b>אֱנוֹשׁ</b> כי כל ימיו מכאובים, וזה העניו אמר יֵדְעוּ גוֹיִם <b>אֱנוֹשׁ</b> הֵמָּה סֶּלָה <small>(תהלים ט, כא)</small>.
<h3>אסם</h3>
אֶת הַבְּרָכָה <b>בַּאֲסָמֶיךָ</b> <small>(דברים כח, ח)</small>, וְיִמָּלְאוּ <b>אֲסָמֶיךָ</b> שָׂבָע <small>(משלי ג, י)</small>, הם אוצרות התבואה.
<h3>אסן</h3>
וְלֹא יִהְיֶה<b> אָסוֹן</b> <small>(שמות כא, כב)</small>, וּקְרָאָהוּ<b> אָסוֹן</b> <small>(בראשית מב, לח)</small>, ענינם ענין מות.
<h3>אסף</h3>
<b>וְאָסַף</b> אִישׁ טָהוֹר <small>(במדבר יט, ט)</small>, <b>אָסַף</b> אֱלֹהִים אֶת חֶרְפָּתִי <small>(בראשית ל, כג)</small>, <b>אִסְפִּי</b> מֵאֶרֶץ כִּנְעָתֵךְ <small>(ירמיה י, יז)</small>. ועוד נפרש הפסוק הזה בשרש <b>כנע</b>. <b>אֹסְפָה</b> הַצֹּלֵעָה <small>(מיכה ד, ו)</small>, <b>וַיֹּסֶף</b> עוֹד דָּוִד אֶת כָּל בָּחוּר <small>(שמואל ב' ו, א)</small>, <b>אָסֹף אֶאֱסֹף</b> יַעֲקֹב כֻּלָּךְ <small>(מיכה ב, יב)</small>, <b>וַיַּאַסְפוּ</b> אֶת הַשְּׂלָו <small>(במדבר יא, לב)</small>. <b>והנפעל</b> <b>וְנֶאֱסַף</b> שִׂמְחָה וָגִיל <small>(ישעיה טז, י)</small>, <b>וַיֵּאָסֵף</b> מֹשֶׁה אֶל הַמַּחֲנֶה הוּא וְזִקְנֵי יִשְׂרָאֵל <small>(במדבר יא, ל)</small>. <b>והפועל הכבד</b> [פִּעֵל] <b>מְאַסֵּף</b> לְכָל הַמַּחֲנֹת <small>(במדבר י, כה)</small>, <b>וְהַמְאַסֵּף</b> הֹלֵךְ אַחֲרֵי אֲרוֹן י"י <small>(יהושע ו, יג)</small>. ובא מוקל כִּי <b>מְאַסְפָיו</b> יֹאכְלֻהוּ <small>(ישעיה סב, ט)</small>. <b>ושלא נזכר פועלו ממנו</b> [פֻּעַל] <b>וְאֻסַּף</b> שְׁלַלְכֶם <small>(ישעיה לג, ד)</small>, <b>וְאֻסְּפוּ אֲסֵפָה</b> <small>(ישעיה כד, כב)</small>, ענינם כענין קבוץ. אך יש הפרש ביניהם כמו שאנו עתידים לבאר בשרש קבץ. וכן וְחַג <b>הָאָסִיף</b> <small>(שמות לד, כב)</small>, נקרא כן לפי שאוספים אז הקציר והבציר וכל הפירות לבתים מפני הגשמים. <b>והשׁם</b> <b>אֹסֶף</b> בְּלִי יָבוֹא <small>(ישעיה לב, י)</small>, <b>אֹסֶף</b> הֶחָסִיל <small>(ישעיה לג, ד)</small>. והקבוץ <b>כְּאָסְפֵּי</b> קַיִץ <small>(מיכה ז, א)</small>. ומשקל אחר <b>וְאֻסְּפוּ אֲסֵפָה</b> <small>(ישעיה כד, כב)</small>, כלם והדומים להם לשון קבוץ. ומשקל אחר <b>אֲסֻפָּה</b> והקבוץ בַּעֲלֵי <b>אֲסֻפּוֹת</b> <small>(קהלת יב, יא)</small>, פירוש דברי בעלי אסופות וקורא לחכמים בעלי החבורים בעלי אסופות לפי שאוספים דברי החכמות בספריהם. וּלְבָנָיו בֵּית <b>הָאֲסֻפִּים</b> <small>(דברי הימים א' בו, טו)</small>, <b>בַּאֲסֻפֵּי</b> הַשְּׁעָרִים <small>(נחמיה יב, כה)</small>, בית שהיה בבית המקדש אל השער לעומת דרום ונקרא כן על ענין ידוע אצלם. ואפשר שהיו האסופים שני מקומות לפי שאמר אחר כן <b>וְלָאֲסֻפִּים</b> שְׁנַיִם שְׁנָיִם <small>(דברי הימים א' כו, יז)</small>, כלומר לכל אחד מבתי האסופים היו שנים לוים. ובהכפל ה<b>עי"ן</b> וה<b>למ"ד</b> <b>וְהָאסַפְסֻף</b> אֲשֶׁר בְּקִרְבּוֹ <small>(במדבר יא, ד)</small>, ה<b>אל"ף</b> נחה והכפל לחזק הענין כמו שכתבנו בחלק הדקדוק רצונו לומר העם הרב שנאספו אליהם, וכן כתוב וְגַם עֵרֶב רַב עָלָה אִתָּם <small>(שמות יב, לח)</small>. וענין קרוב לזה הִנְנִי <b>אֹסִפְךָ</b> עַל אֲבֹתֶיךָ <small>(מלכים ב' כב, כ)</small>. <b>והנפעל</b> כַּאֲשֶׁר <b>נֶאֱסַף</b> אַהֲרֹן אָחִיךָ <small>(במדבר כז, יג)</small>, <b>נֶאֱסַף</b> הַצַּדִּיק <small>(ישעיה נז, א)</small>, <b>נפעל עבר</b> והם פתחין, אֲנִי <b>נֶאֱסָף</b> אֶל עַמִּי <small>(בראשית מט, כט)</small>, <b>נפעל עומד</b> והוא קמוץ, <b>וַיֵּאָסֶף</b> אֶל עַמָּיו <small>(בראשית מט, לג)</small>. וכן בענין זה <b>וַיֶּאֱסֹף</b> רַגְלָיו אֶל הַמִּטָּה <small>(שם)</small>, <b>תֹּסֵף</b> רוּחָם יִגְוָעוּן <small>(תהלים קד, כט)</small>, <b>אֱסֹף</b> יָדֶךָ <small>(שמואל א' יד, כ)</small> וכן וְלֹא יִהְיוּ עוֹד <b>אֲסֻפֵי</b> רָעָב <small>(יחזקאל לד, כט)</small>, שרצונו לומר מתי רעב. <b>והפועל הכבד</b> וְאֵין אִישׁ <b>מְאַסֵּף</b> אוֹתִי הַבָּיְתָה <small>(שופטים יט, יח)</small>, כלם והדומים להם ענין התכנס. ונאמר הענין הזה במיתה כי המת הלך בדרך שהלכו אבותיו כאילו נאסף אליהם. עָשִׁיר יִשְׁכַּב וְלֹא <b>יֵאָסֵף</b> <small>(איוב כז, יט)</small>, פירוש אם ישכב לחולי עשיר לא ימות עשיר, כלומר כי קודם מיתתו יבוזו כל אשר לו כי אחר שנפל למטה אינם יראים אותו, וזהו שאמר <b>עֵינָיו פָּקַח וְאֵינֶנּוּ</b>, פירוש ואיננו בעשרו. ומזה הענין <b>וְאָסַף</b> הַמְּצֹרָע <small>(מלכים ב' ה, יא)</small>, <b>יֶאֱסֹף</b> אֹתוֹ מִצָּרַעְתּוֹ <small>(מלכים ב' ב' ה,. <b>והנפעל</b> עַד <b>הֵאָסֵף</b> מִרְיָם <small>(במדבר יב, טו)</small>, כי המצורע מנהגו לשבת חוץ למחנה או לעיר נפרד מבני אדם ובהתרפאו יאסף אליהם ויכנס בתוכם. וענין אחר <b>אָסֹף אָסֵף</b> כֹּל מֵעַל פְּנֵי הָאֲדָמָה <small>(צפניה א, ב)</small>, <b>אָסֹף אֲסִיפֵם</b> <small>(ירמיה ח, יג)</small>, רצונו לומר <b>אָסוּף</b> כי <b>אָסֹף</b> ו<b>אֲסִיפֵם</b> שרשם <b>סוף</b>, וכן <b>אָסַף</b> אֱלֹהִים אֶת חֶרְפָּתִי <small>(בראשית ל, כג)</small>, על דעת קצת מפרשים. וכן <b>וְאָסַפְתָּה</b> נַפְשְׁךָ וְנֶפֶשׁ בֵּיתֶךָ <small>(שופטים יח, כה)</small>. ואפשר להיות מזה נפעל <b>וְנֶאֱסַף</b> שִׂמְחָה וָגִיל <small>(ישעיה טז, י)</small>, וְגַם דְּגֵי הַיָּם <b>יֵאָסֵפוּ</b> <small>(הושע ד, ג)</small>. <b>והפועל הכבד</b> [הִפְעִיל] פֶּן <b>אֹסִפְךָ</b> עִמּוֹ <small>(שמואל א' טו, ו)</small>, על דרך אֹבִידָה עִיר <small>(ירמיה מו, ח)</small>, כלם ענין הסרה וכליה.
<h3>אסר</h3>
<b>וְאָסְרָה אִסָּר</b> <small>(במדבר ל, ד)</small>, <b>וַאֲסַרְנֻהוּ</b> לְעַנֹּתוֹ <small>(שופטים טז, ה)</small>, <b>וַיֶּאְסֹר</b> אֶת רִכְבּוֹ <small>(שמות יד, ו)</small>, ה<b>אל"ף</b> בשוא לבדו,<b> וַיֶּאֱסֹר</b> אֹתוֹ לְעֵינֵיהֶם <small>(בראשית מב, כד)</small>, בשוא וסגול. והמסורת עליו לית רפה וכל כפתיא דשמשון דכותיה. כִּי מִבֵּית <b>הָסוּרִים</b> <small>(קהלת ד, יד)</small>, נחה ה<b>אל"ף</b> וחסרה מהמכתב והוא בית הסהר שמתנין שם האסורים. <b>אֲסוּרִים</b> יָדֶיהָ <small>(קהלת ז, כו)</small>, כלומר הנלכד בידיה, כמו הנסגר בבית האסורים. ומשקל אחר וְנָתְנוּ אוֹתוֹ בֵּית <b>הָאֵסוּר</b> <small>(ירמיה לז, טו)</small>, והוא בפלס אֵטוּן מִצְרָיִם <small>(משלי ז, טז)</small>, אֵבוּס בְּעָלָיו <small>(ישעיה א, ג)</small>. ואפשר שיהיה מזה המשקל וַיִּמַּסּוּ <b>אֱסוּרָיו</b> מֵעַל יָדָיו <small>(שופטים טו, יד)</small>, והם היחרים שנאסר בהם. <b>והתאר</b> תָּבוֹא לְפָנֶיךָ אֶנְקַת <b>אָסִיר</b> <small>(תהלים עט, יא)</small> לִשְׁמֹעַ אֶנְקַת <b>אָסִיר</b> <small>(תהלים קב, כא)</small>. והקבוץ אֵת כָּל <b>הָאֲסִירִם</b> אֲשֶׁר בְּבֵית הַסֹּהַר <small>(בראשית לט, כב)</small> <b>אֲסִירָיו</b> לֹא פָתַח בָּיְתָה <small>(ישעיה יד, יח)</small>. ובדגש וְאֻסְּפוּ אֲסֵפָה <b>אַסִּיר</b> עַל בּוֹר <small>(ישעיה כד, כב)</small>, לְהוֹצִיא מִמַּסְגֵּר <b>אַסִּיר</b> <small>(ישעיה מב, ז)</small>, בִּלְתִּי כָרַע תַּחַת <b>אַסִּיר</b> <small>(ישעיה י, ד)</small>, מִי <b>יֶאְסֹר</b> הַמִּלְחָמָה <small>(מלכים א' כ, יד)</small>, כולם ענין קשירה. ופירוש <b>מִי יֶאְסֹר הַמִּלְחָמָה</b> ענין אסירת הרכב. <b>והנפעל</b> וְאַתֶּם <b>הֵאָסְרוּ</b> <small>(בראשית מב, טז)</small>, אֲחִיכֶם אֶחָד <b>יֵאָסֵר</b> <small>(בראשית מב, יט)</small>. <b>ושלא נזכר פועלו מהדגוש</b> [פֻּעַל] כָּל נִמְצָאַיִךְ <b>אֻסְּרוּ</b> יַחְדָּו מֵרָחוֹק בָּרָחוּ <small>(ישעיה כב, ג)</small>, פירוש הנמצאים בך אוסרו וגם כן אשר ברחו מרחוק הושגו ואוסרו כמו צדקיהו וסיעתו שברחו וחשבו כי היו נמלטים ואומרו כמו כן. ואמר רבי יהודה כי מזה השרש וְהֵבֵאתִי אֶתְכֶם<b> בְּמָסֹרֶת</b> הַבְּרִית <small>(יחזקאל כ, לז)</small>, משפטו <b>בְּמַאֲסֹרֶת</b>.
<h3>אף</h3>
<b>אַף</b> אֲנִי אֶעֱשֶׂה זֹּאת לָכֶם <small>(ויקרא כו, טז)</small>,<b> וְאַף</b> גַּם זֹאת בִּהְיוֹתָם בְּאֶרֶץ אֹיְבֵיהֶם לֹא מְאַסְתִּים <small>(ויקרא כו, מד)</small>, <b>הַאַף</b> תִּסְפֶּה <small>(בראשית יח, כד)</small>, ענין כלם והדומה להם עוד או גם. עַל <b>אַף</b> אֹיְבַי תִּשְׁלַח יָדֶךָ <small>(תהלים קלח, ז)</small>, פירשוהו כמו הפוך אף על אויבי. ואדני אבי פירשו מענין <b>אַף</b> י"י <small>(איכה ב, כב)</small>. ופעמים יתפרש כמו כל שכן. והכלל כל מקום שתראה מלת כי אחריו תפרשנו כל שכן כמו <b>אַף</b> כִּי אָנֹכִי אֶעֱנֶנּוּ <small>(איוב ט, יד)</small>, <b>אַף</b> כִּי נִתְעָב וְנֶאֱלָח <small>(איוב טו, טז)</small>, <b>אַף</b> כִּי הַבַּיִת הַזֶּה <small>(מלכים א' ח, כז)</small>, <b>אַף</b> כִּי אָמַר אֱלֹהִים לֹא תֹאכְלוּ מִכֹּל עֵץ הַגָּן <small>(בראשית ג, א)</small>. ופירוש הפסוק אמר לאשה דברים אחרים. ודומה שאמר לה כי המקום שונא אתכם אף על פי שאתם גדולים משאר היצורים שלא יעשה לכם מעלת כך וכך וכל שכן שאמר אליכם אל תאכלו<b> מכל עץ הגן</b> לזה תכירו ששונא אתכם. ואל יקשה עליך התוספת הזה כי לא יתכן לפרשו לשום פירוש בעולם מבלי תוספת אחר לפי שאמר <b>אַף</b>, ואף לעולם מוסיף על אשר אמר. ועוד כי דרך הכתוב לאחוז תכלית הדברים ומתכליתם הבין ראשיתם. וכן בדברי המרגלים ששלח יהושע שאמרו כי נתן י"י בידינו את כל הארץ <small>(יהושע ב, כד)</small>, ולא יתכן שזה היה תחלת דבריהם, כי מלת <b>כי</b> נותנת טעם לאשר אמר אלא אחז הכתוב תכלית הדברים ומהם תוכל להבין הראשית. ויש שחסרה מלה כי וטעמו כל שכן <b>אַף</b> שֹׁכְנֵי בָתֵּי חֹמֶר <small>(איוב ד, יט)</small>. <b>אַף</b> לָהֶם וְלֹא יְרִיחוּן <small>(תהלים קטו, ו)</small>, הביאו רבי יונה בזה השרש. והנכון שהוא משרש <b>אנף</b> כמו שכתבתי והוא החוטם ועקרו <b>אֶנֶף</b>, וחבורו לכנויים יוכיח שידגש לחסרון ה<b>נו"ן</b>, כמו וַיִּפַּח <b>בְּאַפָּיו</b> <small>(בראשית ב, ז)</small>, משפטו <b>בְּאַנְפָּיו</b> והוא מגזרת אָנַפְתָּ בִּי <small>(ישעיה יב, א)</small>. ולפי שהכעס יתראה בחוטם יקרא אף, פֶּן יֶחֱרֶה אַף י"י אֱלֹהֶיךָ בָּךְ <small>(דברים ו, טו)</small>, אֶרֶךְ <b>אַפַּיִם</b> <small>(משלי יד, כט)</small>, ארך כעס, קְצַר <b>אַפַּיִם</b> <small>(משלי יד, יז)</small>, שהוא ממהר לכעוס, וְלֹא <b>בְאַפַּיִם</b> וְלֹא בְמִלְחָמָה <small>(דניאל יא, כ)</small>, וּמִיץ <b>אַפַּיִם</b> <small>(משלי ל, לג)</small>. ומזה פירש אדני אבי ז"ל <b>על אף איבי</b> <small>(תהלים קלח, ז)</small>, כלומר על אפם רצונו לומר אם רע בעיניהם תשלח ידך ותושיעני ימינך. ועל הדרך הזה כִּי עַל <b>אַפִּי</b> וְעַל חֲמָתִי הָיְתָה לִּי הָעִיר הַזֹּאת <small>(ירמיה לב, לא)</small>. וכנה הכתוב הפנים באפים לפי שהאפים בגבוהים על הפנים, וַיִּפֹּל<b> לְאַפָּיו</b> אַרְצָה <small>(שמואל א' כ, מא)</small>, כלומר על פניו, וַיִּשְׁתַּחוּ <b>אַפַּיִם</b> אָרְצָה <small>(בראשית יט, א)</small>, וַתִּפֹּל <b>לְאַפֵּי</b> דָוִד עַל פָּנֶיהָ <small>(שמואל א' כה, כג)</small>, כלומר לפני דוד, בְּזֵעַת <b>אַפֶּיךָ</b> תֹּאכַל לֶחֶם <small>(בראשית ג, יט)</small>. מָנָה אַחַת <b>אַפָּיִם</b> <small>(שמואל א' א, ה)</small>, פירוש מנה אחת נכבדת להשיב אפים, כלומר להשיב כעסה. או פירושו ראויה לפנים כלומר מנה נכבדת. ואדני אבי ז"ל פירוש, לפי שהיה נותן לפנינה אשתו ולכל בניה מנות, מנה לכל אחת ואחת ולחנה לא היה תן כי אם מנה אחת כי היתה לבדה בלא בן ובת היה לה כעס גדול, וזה לאשר אהבה וי"י סגר רחמה.
<h3>אפף</h3>
כִּי <b>אָפְפוּ</b> עָלַי רָעוֹת <small>(תהלים מ, יג)</small>, <b>אֲפָפוּנִי</b> חֶבְלֵי מָוֶת <small>(תהלים יח, ה)</small>, הענין הקיפוני.
<h3>אפד</h3>
<b>וְאָפַדְתָּ</b> לוֹ בְּחֵשֶׁב הָאֵפֹד <small>(שמות כט, ה)</small>, וחגרת,<b> וַיֶּאְפֹּד</b> לוֹ בּוֹ <small>(ויקרא ח, ז)</small>, ויחגור. ועל שם ההגירה נקרא האפוד אפד, וְדָוִד חָגוּר <b>אֵפוֹד</b> בָּד <small>(שמואל ב' ו, יד)</small>, תרגם יונתן <b>וְדָוִד אֲסִיר כַּרְדוּט דְבוּץ</b>, וכן תרגם כִּי כֵן תִּלְבַּשְׁןָ בְּנוֹת הַמֶּלֶךְ הַבְּתוּלֹת מְעִילִים <small>(שמואל ב' יג, יח)</small>, <b>כַּרְדוּטִין</b>, שְׁמֹנִים וַחֲמִשָּׁה אִישׁ נֹשֵׂא <b>אֵפוֹד</b> בָּד <small>(שמואל א' כב, יח)</small>, גם יונתן <b>דְכַשְׁרִין לְמִלְבַּשׁ אֵפוֹד דְבוּץ</b>. ומשקל אחר עם <b>ה"א</b> הנקבה <b>אֲפֻדָּה</b>, וְחֵשֶׁב <b>אֲפֻדָּתוֹ</b> אֲשֶׁר עָלָיו <small>(שמות כח, ח)</small>. ענין זה וְאֶת <b>אֲפֻדַּת</b> מַסֵּכַת זְהָבֶךָ <small>(ישעיה ל, כב)</small>. וכתב אדוני אבי ז"ל משרש זה ומענין זה אָהֳלֵי <b>אַפַּדְנוֹ</b> <small>(דניאל יא, מה)</small>.
<h3>אפוא</h3>
מַה לָּךְ <b>אֵפוֹא</b> כִּי עָלִית כֻּלָּךְ לַגַּגּוֹת <small>(ישעיה כב, א)</small>, ענינו עתה, וכבר פרשתיו בשרש <b>איף</b>.
<h3>אפה</h3>
וּמַצּוֹת <b>אָפָה</b> <small>(בראשית יט, ג)</small>, וְאַף <b>אָפִיתִי</b> עַל גֶּחָלָיו לֶחֶם <small>(ישעיה מד, טו)</small>, על שם סופו כי לא יקרא לחם עד שיאפה. וכן וְטַחֲנִי קָמַח <small>(ישעיה מז, ב)</small>, וַתִּקַּח אֶת הַבָּצֵק וַתָּלָושׁ [וַתָּלָשׁ] <small>(שמואל ב' יג, ח)</small>, וּבִגְדֵי עֲרוּמִּים תַּפְשִׁיט <small>(איוב כב, ו)</small>, נִשְׁבְּרָה קִרְיַת תֹּהוּ <small>(ישעיה כד, י)</small>, יָהֵב חָכְמְתָא לְחַכִּימִין <small>(דניאל ב, כא)</small>, יוּמַת הַמֵּת <small>(דברים יז, ו)</small> וכן וְיָצְאוּ יְלָדֶיהָ <small>(שמות כא, כב)</small>, והם לא נולדו אלא ראוים להיות ילדים. <b>וַתֹּפֵהוּ</b> מַצּוֹת <small>(שמואל א' כח, כד)</small>, אֵת אֲשֶׁר <b>תֹּאפוּ אֵפוּ</b> <small>(שמות טז, כג)</small>, כמו תַנּוּר בֹּעֵרָה <b>מֵאֹפֶה</b> <small>(הושע ז, ד)</small>, כלומר מצד האופה שמבעירו, מִחוּץ <b>הָאֹפִים</b> <small>(ירמיה לז, כא)</small>. <b>והנפעל</b> לֹא <b>תֵאָפֶה</b> חָמֵץ <small>(ויקרא ו, י)</small>, חָמֵץ<b> תֵּאָפֶינָה</b> <small>(ויקרא כג, יז)</small>. <b>והשׁם</b> <b>מַאֲפֵה</b> תַנּוּר <small>(ויקרא ב, ד)</small>. ומשקל אחר בהתחלף ה<b>אל"ף</b> ב<b>וי"ו</b> נחה ובתוספת <b>נו"ן</b> בסוף, <b>תֻּפִינֵי</b> מִנְחַת פִּתִּים <small>(ויקרא ו, יד)</small>. ואמר בלשון רבים לפי שהיתה אפויה אפויות הרבה, חולטה ברותחין ואחר כן אופה בתנור וחוזר ומטגנה במחבת. לשון האפייה לעולם על הפת, כי על שאר המאכלים הוא לשון בשול.
<h3>אפל</h3>
חשֶׁךְ <b>וַאֲפֵלָה</b> <small>(יואל ב, ב)</small>, <b>בַּאֲפֵלוֹת</b> נְהַלֵּךְ <small>(ישעיה נט, ט)</small>. ומשקל אחר וַתֹּפַע כְּמוֹ <b>אֹפֶל</b> <small>(איוב י, כב)</small>. ומשקל אחר מאפל, וַיָּשֶׂם <b>מַאֲפֵל</b> בֵּינֵיכֶם וּבֵין הַמִּצְרִים <small>(יהושע כד, ז)</small>, אֶרֶץ <b>מַאְפֵּלְיָה</b> <small>(ירמיה ב, לא)</small>, במקצת ספרים מדויקים <b>מְאַפֵּלְיָה</b> ה<b>מ"ם</b> בשוא וה<b>אל"ף</b> בפתח וה<b>פ"א</b> בדגש חזק, ובכל הספרים היא מלה אחת וענינה שתי מלות. וכן שַׁלְהֶבֶתְיָה <small>(שיר השירים ח, ו)</small>. וסמך מאפל אל השם יתברך מרוב האפל, כמו שסמך <b>שׁלהבתיה</b> מרוב השלהבת. וכן כל דבר שרוצה להגדילו סומך אותו אל השם כמו כְּהַרְרֵי אֵל <small>(תהלים לו, ז)</small>, עִיר גְּדוֹלָה לֵאלֹהִים <small>(יונה ג, ג)</small>, וַתְּהִי לְחֶרְדַּת אֱלֹהִים <small>(שמואל א' יד, טו)</small>, נַפְתּוּלֵי אֱלֹהִים נִפְתַּלְתִּי <small>(בראשית ל, ח)</small>, גִּבֹּר צַיִד לִפְנֵי י"י <small>(בראשית י, ט)</small>. או יהיה מאפליה <b>שם תאר</b> לארץ וה<b>יו"ד</b> ליחש כ<b>יו"ד</b> <b>תחתיה, שׁלישׁיה</b>. <b>והתאר</b> <b>וְאָפֵל</b> וְלֹא נֹגַהּ לוֹ <small>(עמוס ה, כ)</small>, ואחר שאמר חשך אפלה דומה כי האפלה יותר מן החשך. כִּי <b>אֲפִילֹת</b> הֵנָּה <small>(שמות ט, לב)</small>, חשכות ונסתרות תחת הארץ. או פירושו מתאחרות, וכן בדברי רבותינו <small>(תענית ג ע"ב)</small>, הא בחרפי הא באפלי, וכן אמרו <small>(שקלים פרק א, הלכה ג)</small>, שהיתה שנה אפלה ולא היו צמחין נכרים.
<h3>אפן</h3>
וַיָּסַר אֵת <b>אֹפַן</b> מַרְכְּבֹתָיו <small>(שמות יד, כה)</small>, כַּאֲשֶׁר יִהְיֶה <b>הָאוֹפַן</b> <small>(יחזקאל י, י)</small>, <b>לָאוֹפַנִּים</b> לָהֶם <small>(יחזקאל י, יג)</small>, ענין כלם גלגל. דָּבָר דָּבֻר עַל <b>אָפְנָיו</b> <small>(משלי כה, יא)</small>, על גלגליו, והוא משקל אחר והוא על דרך משל, כלומר מיושב על מקומו ומשקלו <b>חָפְנָיו</b>, שהוא מן השניים שאחד ממנו <b>חֹפֶן</b>, כן האחד מזה <b>אֹפֶן</b> והשניות בו כי הוא הנסתר והנגלה. ורבי יונה פירשו על פניו וה<b>אל"ף</b> נוספת, וכתב כמו כן מזה השרש נָשָׂאתִי אֵמֶיךָ <b>אָפוּנָה</b> <small>(תהלים פח, טז)</small>, רוצה לומר אימיך זמן רב, ואמר כי הזמן יקרא בערבי אִפַּא"ן בחירק ה<b>אל"ף</b> ודגשות ה<b>פ"א</b>. ועוד נכתבו אנחנו בשרש <b>פון</b> בשקל <b>אָקוּמָה</b>, כמו שזכרו רבי יהודה.
<h3>אפס</h3>
<b>אָפֵס</b> הַמֵּץ <small>(ישעיה טז, ד)</small>, כִּי <b>אָפֵס</b> כָּסֶף <small>(בראשית מז, טו)</small>, פועל עבר בשקל <b>חָפֵץ</b> בְּבַת יַעֲקֹב <small>(בראשית לד, יט)</small>, וכן <b>הֶאָפֵס</b> לָנֶצַח חַסְדּוֹ <small>(תהלים עז, ט)</small>, ענינם ידוע, כלה המץ, כלה הכסף וכן כלם. <b>והשׁם</b> <b>בְּאֶפֶס</b> עֵצִים תִּכְבֶּה אֵשׁ <small>(משלי כו, כ)</small>, בשש נקדות בלא עצים, <b>הַאֶפֶס</b> עוֹד אִישׁ <small>(שמואל ב' ט, ג)</small>, הלא עוד איש, עַד <b>אֶפֶס</b> מָקוֹם <small>(ישעיה ה, ח)</small>, עד לא מקום, <b>בְּאֶפֶס</b> עֲשָׁקוֹ <small>(ישעיה גב, ד)</small>, בחנם בלא משפט. ויבא במקום בלתי <b>אֶפֶס</b> כִּי נִאֵץ נִאַצְתָּ <small>(שמואל ב' יב, יד)</small>, <b>אֶפֶס</b> מֵאוֹתִי <small>(ישעיה נד, טו)</small>, <b>וְאֶפֶס</b> אֶת הַדָּבָר אֲשֶׁר אֲדַבֵּר אֵלֶיךָ <small>(במדבר כב, לה)</small>, אֶפֶס כי עז העם <small>(במדבר יג, כט)</small>, וְאֵין עוֹד <b>אֶפֶס</b> אֱלֹהִים <small>(ישעיה מה, יד)</small>, אֲנִי <b>וְאַפְסִי</b> עוֹד <small>(צפניה ב, טו)</small>, אני ואין בלתי עוד. <b>אַפְסֵי</b> אָרֶץ <small>(שמואל א' ב, י)</small>, קצות הארץ, וכלם קרובים לענין אחד שהוא ענין כליון ודבר שאינו, אלא שכל אחד יתפרש לפי ענינו הקרוב לו. מֵי <b>אָפְסָיִם</b> <small>(יחזקאל מז, ג)</small>, מי כליון שאין בהם אלא מעט. ורבי יונה פירשו מי פסים וה<b>אל"ף</b> נוסף, פירוש מי כפים כי ה<b>כ"ף</b> בלשון ארמית נקרא פס ידא ורצונו לומר כי המים לא היו מכסים כי אם כפות רגליו. ורבותינו פירשוהו <small>(שקלים פרק ו, הלכה ג)</small>, שאדם עובר בהם עד קרסוליו, וכן תרגם יונתן <b>מֵי קַרְסוּלִין</b>.
<h3>אפע</h3>
וּפָעָלְכֶם <b>מֵאָפַע</b> <small>(ישעיה מא, כד)</small>, מאין. ואדני אבי ז"ל פירשו <b>מֵאֶפֶס</b>, בחלוף <b>סמ"ך</b> ב<b>עי"ן</b>. ור' אחי רבי משה ז"ל פירשו מענין <b>אֶפְעֶה</b>, כלומר אתם מאין ופעלכם מעשה נחשים שמזיקין לדבקים בהם. תִּבָּקַע <b>אֶפְעֶה</b> <small>(ישעיה נט, ה)</small>, <b>אֶפְעֶה</b> וְשָׂרָף מְעוֹפֵף <small>(ישעיה ל, ו)</small>, תַּהַרְגֵהוּ לְשׁוֹן<b> אֶפְעֶה</b> <small>(איוב כ, טז)</small>, הוא מין נחש, ואומרים שהיא נקבה של שרף, והיא קצרה ועבה והארס שלה קשה משל זכר.
<h3>אפק</h3>
<b>[</b>הִתְפָּעֵל<b>] וַיִּתְאַפַּק</b> וַיֹּאמֶר שִׂימוּ לָחֶם <small>(בראשיה מג, לא)</small>, <b>וַיִּתְאַפַּק</b> הָמָן <small>(אסתר ה, י)</small>, הענין ויתחזק, הַעַל אֵלֶּה <b>תִתְאַפַּק</b> <small>(ישעיה סד, יא)</small>, פירוש תתחזק שלא תרחם, <b>וָאֶתְאַפַּק</b> וָאַעֲלֶה הָעֹלָה <small>(שמואל א' יג, יב)</small>, התחזקתי ועברתי על רצוני ועל מצותך, כי כן כל לשון התאפקות לחזק לבו לעבור על רצונו. וּמְזִיחַ <b>אֲפִיקִים</b> רִפָּה <small>(איוב יב, כא)</small>, פירוש אזור חזקים. <b>אֲפִיקֵי</b> מַיִם <small>(תהלים יח, טז)</small>, <b>כַּאֲפִיק</b> נְחָלִים יַעֲבֹרוּ <small>(איוב ו, טו)</small>, <b>כַּאֲפִיקִים</b> בַּנֶּגֶב <small>(תהלים קכו, ד)</small>, המים הנגרים בחוזק נקראים אפיקים <b>קורינטי"ש</b> בלע"ז, ונקראו כמו כן המקומות הנגרים בהם אפיקים על שמם, <b>לָאֲפִיקִים</b> וְלַגֵּאָיֹת [וְלַגֵּאָיוֹת] <small>(יחזקאל ו, ג)</small>, וְכָל <b>אֲפִיקֶיךָ</b> חַלְלֵי חֶרֶב יִפְּלוּ בָהֶם <small>(יחזקאל לה, ח)</small>, וְכָל <b>אֲפִיקֵי</b> יְהוּדָה יֵלְכוּ מָיִם <small>(יואל ד, יח)</small>, פירוש חריצים שעושים הםם הנגרים בחוזק, ומה שאמר וְעָלָה עַל כָּל <b>אֲפִיקָיו</b> <small>(ישעיה ח, ז)</small>, אף על פי שהאפיקים עמקים לשון ועלה הוא כנגד ארץ ישראל שהיא גבוה מכל הארצות ועוד כי מה שאמר <b>עַל כָּל אֲפִיקָיו</b> הוא דרך משל, כמו שאמר <b>הִנֵּה אֲדֹנָי מַעֲלֶה עֲלֵיהֶם אֶת מֵי הַנָּהָר</b>, והוא משל לחיל מלך אשור, ואמר שימלאו כל האפיקים מאותם המים, כלומר שתמלא כל הארץ מהם, ואף על פי שהמים יורדים, אמר <b>מעלה</b> כנגד ארץ ישראל שהיא גבוהה. עֲצָמָיו <b>אֲפִיקֵי</b> נְחוּשָׁה <small>(איוב מ, יח)</small>, חזקי נחושה והם מטות הברזל. וּפְלִשְׁתִּים חָנוּ <b>בַאֲפֵק</b> <small>(שמואל א' ד, א)</small>, שם מקום.
<h3>אפר</h3>
וְאָנֹכִי עָפָר <b>וָאֵפֶר</b> <small>(בראשית יח, כז)</small>, בחמש נקדות ענינו דשן. וַיִּתְחַפֵּשׂ <b>בָּאֲפֵר</b> <small>(מלכים א' כ, לח)</small>, בצעיף, והוא הפוך מן וְאֶת פַּאֲרֵי הַמִּגְבָּעֹת <small>(שמות לט, כח)</small>. וְאֶת <b>אוֹפִר</b> וְאֶת חֲוִילָה <small>(בראשית י, כט)</small>, שמות בני אדם ונקראו שמות מקומם על שמם, והם מקומות הזהב, כאשר אמר אֵת כָּל אֶרֶץ הַחֲוִילָה אֲשֶׁר שָׁם הַזָּהָב <small>(בראשית ב, יא)</small>, וכן כתוב זָהָב <b>מֵאוֹפִיר</b> <small>(מלכים א' י, יא)</small>, וּבְצוּר נְחָלִים <b>אוֹפִיר</b> <small>(איוב כב, כד)</small>, פירושו זהב אופיר.
<h3>אצל</h3>
הֲלֹא <b>אָצַלְתָּ</b> לִּי בְּרָכָה <small>(בראשית כז, לו)</small>, מענין <b>אֵצֶל</b> הַמִּזְבֵּחַ <small>(ויקרא א, טז)</small>. והוא שם בחמש נקדות, לִשְׁכַּב<b> אֶצְלָהּ</b> <small>(בראשית לט, י)</small>, וַיִּסֹּב <b>מֵאֶצְלוֹ</b> <small>(שמואל א' יז, ל)</small>. ופירוש הלא <b>אצלת לי ברכה</b> כלומר הלא הנחת אצלך לי ברכה, לֹא <b>אָצַלְתִּי</b> מֵהֶם <small>(קהלת ב, י)</small>, לא הנחתי הדבר אצל מי שראו אותו, כלומר לא מנעתי מהם. <b>והפעל הכבד</b> [הִפְעִיל] וַיָּאצֶל מִן הָרוּחַ <small>(במדבר יא, כה)</small>, בנוח ה<b>אל"ף</b>. <b>והנפעל</b> עַל כֵּן <b>נֶאֱצַל</b> מֵהַתַּחְתּוֹנוֹת וּמֵהַתִּיכֹנוֹת מֵהָאָרֶץ <small>(יחזקאל מב, ו)</small>. וְאֶל <b>אֲצִילֵי</b> בְּנֵי יִשְׂרָאֵל <small>(שמות כד, יא)</small>, <b>וּמֵאֲצִילֶיהָ</b> קְרָאתִיךָ <small>(ישעיה מא, ט)</small>, ענינו גדולי ישראל, מגדוליה ומנכבדיה. ומזה מְלוֹ הַקָּנֶה שֵׁשׁ אַמּוֹת <b>אַצִּילָה</b> <small>(יחזקאל מא, ח)</small>, כלומר אמות גדולות. ויש מי שפירש <b>לֹא אָצַלְתִּי</b>, לא פרשתי מהם, ומענינו <b>וְאֶל אֲצִילֵי בְּנֵי יִשְׂרָאֵל</b>, הפרושים שבישראל והנכבדים. תַּחַת <b>אַצִּלוֹת</b> יָדֶיךָ <small>(ירמיה לח, יב)</small>, ובלשון זכרים עַל כָּל <b>אַצִּילֵי</b> יָדַי <small>(יחזקאל יג, יח)</small>, בתי השחי, ואפשר שיהיה מזה <b>מְלוֹ הַקָּנֶה שֵׁשׁ אַמּוֹת אַצִּילָה</b> כלומר מדות גדולות עד בית השחי. כִּי יַגִּיעַ גֵּי הָרִים אֶל <b>אָצַל</b> <small>(זכריה ד, ה)</small>, שם מקום.
<h3>אצר</h3>
וַאֲשֶׁר <b>אָצְרוּ</b> אֲבֹתֶיךָ <small>(מלכים ב' כ, יז)</small>, <b>הָאוֹצְרִים</b> חָמָס וָשֹׁד בְּאַרְמְנוֹתֵיהֶם <small>(עמוס ג, י)</small>, <b>וָאוֹצְרָה</b> עַל <b>אוֹצָרוֹת</b> <small>(נחמיה יג, יג)</small>. ויתכן להיות ואוצרה מבנין <b>הִפְעִיל</b>, ואף על פי שהיה לו לומר <b>וְאוֹצִירָה</b> כמו <b>אֹבִידָה</b> עִיר <small>(ירמיה מו, ח)</small>, הנה מצאנו כמוהו<b> וַיַּדְבְּקוּ</b> <small>(שמואל א' יד, כב)</small>, שמשפטו <b>וַיַּדְבִּיקוּ, מַחְצְרִים</b> <small>(דברי הימים א' טו, כד)</small>, שמשפטו <b>מַחֲצִירִים</b>. ואמרנו זה בעבור שהוא יוצא בענינו כי פירוש ואוצרה, שמתי אוצרים ופקידים על האוצרות.<b> והנפעל</b> לֹא <b>יֵאָצֵר</b> וְלֹא יֵחָסֵן <small>(ישעיה כג, יח)</small>. <b>והשׁם</b> קֹדֶשׁ הוּא לַי"י <b>אוֹצַר</b> י"י יָבוֹא <small>(יהושע ו, יט)</small>, אֶת <b>אוֹצָרוֹ</b> הַטּוֹב <small>(דברים כח, יב)</small>, והקבוץ בלשון נקבות נָגִיד עַל <b>הָאֹצָרוֹת</b> <small>(דברי הימים א' כו, כד)</small>, ענינו ידוע.
<h3>אקו</h3>
<b>וְאַקּוֹ</b> וְדִישֹׁן וּתְאוֹ וָזָמֶר <small>(דברים יד, ה)</small>, הוא תיש הבר.
<h3>ארר</h3>
וַיֹּאמֶר <b>אָרוּר</b> כְּנָעַן <small>(בראשית ט, כה)</small>, <b>אֹרוּ אָרוֹר</b> יֹשְׁבֶיהָ <small>(שופטים ה, כג)</small>, <b>וְאָרוֹתִי</b> אֶת בִּרְכוֹתֵיכֶם <small>(מלאכי ב, ב)</small>. <b>והפעל הכבד</b> [פִּעֵל] אֲשֶׁר <b>אֵרֲרָהּ</b> י"י <small>(בראשית ה, כט)</small>, הַמַּיִם <b>הַמְאָרְרִים</b> <small>(במדבר ה, כב)</small>. וכתב רבי יהודה ז"ל כי <b>אָרָה</b> לִּי <small>(במדבר כב, ו)</small>, מהדגוש ויתכן היותו מן הקל. <b>והשׁם</b> אֶת <b>הַמְּאֵרָה</b> <small>(מלאכי ב, ב)</small>, משפטו היה להדגש לולי ה<b>רי"ש</b> בפלס <b>מְחִתָּה, מְגִנָּה</b>, ענין קללה וחסרון הטובה, והיא הפך הברכה כי הברכה תוספת הטובה והמארה חסרון הברכה. <b>אָרוּר</b> אַפָּם כִּי עָז <small>(בראשית מט, ז)</small>, תפלה שיחסר אפם. <b>ושלא נזכר פועלו מהנוסף</b> [הָפְעַל] וַאֲשֶׁר תָּאֹר יוּאָר <small>(במדבר כב, ו)</small>, ויתכן להיות מעיקר זה <b>בַּמְּאֵרָה</b> אַתֶּם <b>נֵאָרִים</b> <small>(מלאכי ג, ט)</small>, ואף על פי שהיה ראוי <b>נֵאָרִים</b>, בשוא תחת ה<b>נו"ן</b> לפי שלא יכלה ה<b>רי"ש</b> לקבל דגש נשתנה. ורבי יהודה שמו מעיקר נִאֵר מִקְדָּשׁוֹ <small>(איכה ב, ו)</small>, ושם נכתבנו בגזרת השם.
<h3>ארב</h3>
<b>וְאָרַב</b> לוֹ וְקָם עָלָיו <small>(דברים יט, יא)</small>, דִּבְרֵי רְשָׁעִים <b>אֱרָב</b> דָּם <small>(משלי יב, ו)</small>, <b>נֶאֶרְבָה</b> לְדָם <small>(משלי א, יא)</small>. <b>והשׁם</b> יֵשְׁבוּ בַסֻּכָּה לְמוֹ <b>אָרֶב</b> <small>(איוב לח, מ)</small>, ומשקל אחר יֵשֵׁב <b>בְּמַאְרַב</b> חֲצֵרִים <small>(תהלים י, ח)</small>, <b>והשׁם</b> עוד וְאַתֶּם תָּקֻמוּ <b>מֵהָאוֹרֵב</b> <small>(יהושע ח, ז)</small>, כלומר ממקום המארב ענינו ידוע. <b>והפעל הכבד</b> [פִּעֵל] וַיָּשִׂימוּ לוֹ בַעֲלֵי שְׁכֶם <b>מְאָרְבִים</b> <small>(שופטים ט, כה)</small>. <b>וכבד אחר</b> [הִפְעִיל] <b>וַיָּרֶב</b> בַּנָּחַל <small>(שמואל א' טו, ה)</small>, משפטו <b>וַיַּאֲרֶב</b>, או יהיה מן הדגוש משפטו <b>וַיְאַרֶב</b>. ובזה הענין עִם <b>אָרְבּוֹת</b> יָדָיו <small>(ישעיה כה, יא)</small>, פירוש הפסוק<b> וְהִשְׁפִּיל גַּאֲוָתוֹ</b> על ידי אותם המארבים לו במקומותיו, או הם אצילות הידים, רוצה לומר <b>כַּאֲשֶׁר יְפָרֵשׂ הַשֹּׂחֶה לִשְׂחוֹת, שׁישׁפיל גַּאֲוָתוֹ עִם אָרְבּוֹת יָדָיו</b> כי כח השוחה באצילות הידים, ורוצה לומר כי כן יפרש ישראל ידיו בקרב מואב וישפיל גאותו. ואדני אבי ז"ל פירש <b>וְהִשְׁפִּיל גַּאֲוָתוֹ</b> במארב חיילותיו. <b>והשׁם</b> <b>ממנו</b> <b>אֹרֶב</b> בשקל <b>גֹּרֶן</b>, והקבוץ <b>אֳרָבוֹת</b> בשקל <b>גֳּרָנוֹת</b>, ובסמוך <b>אָרְבוֹת</b> בשקל <b>גָּרְנוֹת</b> דָּגָן <small>(הושע ט, א)</small> ורבי יונה פירש כי ה<b>אל"ף</b> נוספת, ופירושו מן רוב ברוב מקומותיו, רוצה לומר במיטב ארצו. וּכְעָשָׁן <b>מֵאֲרֻבָּה</b> <small>(הושע יג, ג)</small>, <b>וַאֲרֻבֹּת</b> הַשָּׁמַיִם נִפְתָּחוּ <small>(בראשית ז, יא)</small>, וְכַיּוֹנִים אֶל <b>אֲרֻבֹּתֵיהֶם</b> <small>(ישעיה ס, ח)</small>, חלונות.
<h3>ארג</h3>
אִם <b>תַּאַרְגִי</b> אֶת שֶׁבַע מַחְלְפוֹת רֹאשִׁי <small>(שופטים טז, יג)</small>, מַעֲשֵׂה <b>אֹרֵג</b> <small>(שמות כח, לב)</small>, ענינו ידוע. ושׁם כלי האורג שמקפל בו הבגד לפניו בארגו אֶת הַיְתַד <b>הָאֶרֶג</b> <small>(שופטים טז, יד)</small>, והוא בשש נקדות וחסר הנסמך, רצונו לומר <b>היתד יתד הארג</b>, או בא בסמיכות עם <b>ה"א</b> הידיעה כמו הַלִּשְׁכוֹת הַקֹּדֶשׁ <small>(יחזקאל מו, יט)</small>, והדומים לו. וכן תרגמו יונתן <b>יָת אַכְסָן דְגַרְדָאִין</b>, וכן תרגם כִּמְנוֹר <b>אֹרְגִים</b> <small>(שמואל ב' כא, יט)</small>. יָמַי קַלּוּ מִנִּי <b>אָרֶג</b> <small>(איוב ז, ו)</small>, הוא אותו הכלי שבו חוט הערב ואמר <b>קַלּוּ מִנִּי אָרֶג</b> לפי שמעבירו האורג במרוצה בארגו מקצה אל קצה.
<h3>ארה</h3>
<b>וְאָרוּהָ</b> כָּל עֹבְרֵי דָרֶךְ <small>(תהלים פ, יג)</small>, אָרִיתִי <b>מוֹרִי</b> <small>(שיר השירים ה, ב)</small>, ענינו לקטוה, לקטתי. ויש מפרשים מזה הענין נָשִׁים בָּאוֹת <b>מְאִירוֹת</b> אוֹתָהּ <small>(ישעיה כז, יא)</small>, אף על פי שהוא שרש אחר, ופירושו כאשר תשברנה הפארות יבואו הנשים וילקטו אותה, כי אין דרך הנשים לעלות על העץ ללקוט וכבר פירשתיו בשרש <b>אור</b>. <b>וְאֻרָוֹת</b> לְכָל בְּהֵמָה וּבְהֵמָה <small>(דברי הימים ב' לב, כח)</small>, ובסמוך <b>אֻרְוֹת</b> סוּסִים <small>(מלכים א' ה כו)</small>, וב<b>יו"ד</b> תמורת <b>למ"ד</b> הפועל<b> אֻרְיוֹת</b> סוּסִים <small>(דברי הימים ב' ט, כה)</small>, ענינו אבוסים, תרגום <b>אֵבוּס</b> בְּעָלָיו <small>(ישעיה א, ג)</small>, <b>אוֹרְיָא דִמְרוֹהִי</b>. <b>אַרְיֵה</b> שָׁאָג <small>(עמוס ג, ח)</small>, ובלא <b>ה"א וְכַאֲרִי</b> יִתְנַשָּׂא <small>(במדבר כג, כד)</small>, והקבוץ וּשְׁנַיִם <b>אֲרָיוֹת</b> עֹמְדִים אֵצֶל הַיָּדוֹת <small>(מלכים א' י, יט)</small>, ובלשון זכרים וּשְׁנֵים עָשָׂר<b> אֲרָיִים</b> <small>(מלכים א' י, כ)</small>, ידוע. אֶת אַרְגֹּב וְאֶת <b>הָאַרְיֵה</b> <small>(מלכים ב' טו, כה)</small>, שם לשני גבורים שבאו עם פקח ועזרוהו להכות המלך ועוד חמשים איש מבני גלעדים באו עמו. ונתחבר ארי למלת אל, ונקרא המזבח אריאל הוֹי <b>אֲרִיאֵל אֲרִיאֵל</b> <small>(ישעיה כט, א)</small>, וְהָיְתָה לִּי <b>כַּאֲרִיאֵל</b> <small>(ישעיה כט, ב)</small>, <b>וּמֵהָאֲרִאֵיל</b> [<b>וּמֵהָאֲרִיאֵל</b>] וּלְמַעְלָה הַקְּרָנוֹת אַרְבַּע <small>(יחזקאל מג, טו)</small>, וקרא שם העיר ירושלם <b>אריאל</b> על שם המזבח שהיה בה, וַהֲצִיקוֹתִי <b>לַאֲרִיאֵל</b> וְהָיְתָה תַאֲנִיָּה וַאֲנִיָּה <small>(ישעיה כט, ב)</small>, ואמר הוֹי <b>אֲרִיאֵל אֲרִיאֵל</b> קִרְיַת חָנָה דָוִד <small>(שם)</small>, אמר אני אעשה את העיר כמו המזבח שזורקין עליו הדם כן תהיה כל העיר מלאה דם שיהרגו אותם בשוקים וברחובות, וזהו שאמר <b>וְהָיְתָה לִּי כַּאֲרִיאֵל</b>. ודומה כי לכך נקרא המזבח אריאל לענין שאמרו רבותינו ז"ל <small>(יומא כא ע"ב)</small>, כי האש הקדושה שירדה מן השמים היתה רובצת בו כארי. ואמרו במסכת מדות <small>(סוף פרק ד)</small>, ההיכל צר מאחוריו ורחב מלפניו ודומה לארי, שנאמר <b>הוֹי אֲרִיאֵל אֲרִיאֵל קִרְיַת חָנָה דָוִד</b>, מה הארי הזה צר מאחוריו ורחב מלפניו אף ההיכל צר מאחוריו ורחב מלפיו. וכן הוּא הִכָּה אֵת שְׁנֵי <b>אֲרִיאֵל</b> מוֹאָב <small>(שמואל ב' כג, כ)</small>, רוצה לומר שני גבורי גדולי מואב. וכן אמר התרגום <b>תְּרֵין רַבְרְבֵי מוֹאָב</b>, וכנה הגדולים והגבורים באריאל כי הארי גדול וגבור וחזק בחיות. וכן מלת <b>אֵל</b> היא לשון תוקף וחוזק, כמו יֶשׁ <b>לְאֵל</b> יָדִי <small>(בראשית לא, כט)</small>, לפיכך הורכבה המלה מארי ומאל. ונהפכה ה<b>אל"ף</b> ב<b>ה"א</b> ונגרעה ה<b>יו"ד</b> ואמרו על המזבח <b>וְהַהַרְאֵל</b> אַרְבַּע אַמּוֹת <small>(יחזקאל מג, טו)</small>.
<h3>ארז</h3>
עֵץ <b>אֶרֶז</b> <small>(במדבר יט, ו)</small>, <b>אֶרֶז</b> שִׁטָּה <small>(ישעיה מא, יט)</small>, בשש נקודות, והקבוץ <b>כַּאֲרָזִים</b> עֲלֵי מָיִם <small>(במדבר כד, ו)</small>, כִּי <b>אַרְזָה</b> עֵרָה <small>(צפניה ב, יד)</small>, ה<b>ה"א</b> נחה,<b> כְּאֶרֶז</b> בַּלְּבָנוֹן <small>(תהלים צב, יג)</small>, ידוע. ופירוש <b>כִּי אַרְזָה עֵרָה</b> קרוי הבתים הספונים בארז, וכן תרגם יונתן <b>וּטְלָלָה סַתָּרוּ</b>. <b>וַאֲרֻזִים</b> בְּמַרְכֻלְתֵּךְ <small>(יחזקאל כז, כד)</small>, פירשו בו כמו וחרוזים מן צַוָּארֵךְ בַּחֲרוּזִים <small>(שיר השירים א, י)</small>, והם הענקים. ויונתן תרגם <b>אָעֵי הֲדַסִין</b>.
<h3>ארח</h3>
<b>וְאָרַח</b> לְחֶבְרָה עִם פֹּעֲלֵי אָוֶן <small>(איוב לד, ח)</small>. <b>והשׁם</b> <b>אשר לוקח הפעל ממנו</b> <b>אֹרַח</b> כַּנָּשִׁים <small>(בראשית יח, יא)</small>, <b>וּכְאֹרַח</b> אִישׁ יַמְצִאֶנּוּ <small>(איוב לד, יא)</small>, <b>אָרְחִי</b> וְרִבְעִי זֵרִיתָ <small>(תהלים קלט, ג)</small>, ענינו דרך. <b>לָאֹרֵחַ</b> הַבָּא לוֹ <small>(שמואל ב' יב, ד)</small>, הוא הולך עובר אורח ממקום למקום. ופירוש <b>אֹרַח כַּנָּשִׁים</b> מנהג כנשים, והוא הנרות וכן אמרה כִּי דֶרֶךְ נָשִׁים לִי <small>(בראשית לא, לה)</small>. והקבוץ <b>אֳרְחוֹת</b> חָדְלוּ <b>אֳרָחוֹת</b> <small>(שופטים ה, ו)</small> פירוש עוברי ארחות, <b>אֳרָחוֹת</b> עֲקַלְקַלּוֹת <small>(שם)</small>. ובסמוך הִבִּיטוּ <b>אָרְחוֹת</b> תֵּמָא <small>(איוב ו, יט)</small>, כֵּן <b>אָרְחוֹת</b> כָּל בֹּצֵעַ בָּצַע <small>(משלי א, יט)</small>, כָּל <b>אָרְחוֹת</b> י"י חֶסֶד וֶאֱמֶת <small>(תהלים כה, י)</small>, אֲשֶׁר <b>אָרְחֹתֵיהֶם</b> עִקְּשִׁים <small>(משלי ב, טו)</small>. ומשקל אחר <b>אֹרְחַת</b> יִשְׁמְעֵאלִים <small>(בראשית לז, כה)</small>, והוא כמו שאמר המתרגם <b>שְׁיָרַת עֲרָבָאֵי</b>, וכן <b>אֹרְחוֹת</b> דְּדָנִים <small>(ישעיה כא, יג)</small>, ולפי שהשיירות הולכות תמיד הארחות והדרכים, נקראו הם עצמם על לשון הארחות. ומזה המשקל עוד בחלם וְדֶרֶךְ <b>אֹרְחֹתֶיךָ</b> בִּלֵּעוּ <small>(ישעיה ג, יב)</small>, וְהוּא יְיַשֵּׁר<b> אֹרְחֹתֶיךָ</b> <small>(משלי ג, ו)</small>, <b>אֹרְחוֹתֶיךָ</b> לַמְּדֵנִי <small>(תהלים כה, ד)</small>, אבל וְתִשְׁמוֹר כָּל <b>אָרְחוֹתָי</b> <small>(איוב יג, כז)</small>, קמץ בקריאת בן אשר, ובקריאת בן נפתלי בחלם. <b>וַאֲרֻחָתוֹ אֲרֻחַת</b> תָּמִיד <small>(מלכים ב' כה, ל)</small>, סעודתו והוצאתו, טוֹב <b>אֲרֻחַת</b> יָרָק <small>(משלי טו, יז)</small> סעודת ירק. ולא ימלטו אלו מהענין הראשון, אבל הם מכללם.
<h3>ארך</h3>
כִּי <b>אָרְכוּ</b> לוֹ שָׁם הַיָּמִים <small>(בראשית כו, ח)</small>, <b>יַאַרְכוּ</b> הַיָּמִים <small>(יחזקאל יב, כב)</small>, <b>וַתֶּאֱרַכְנָה</b> פֹארֹתָו [פֹארֹתָיו] <small>(יחזקאל לא, ה)</small>.<b> והפעל הכבד</b> [הִפְעִיל] <b>הֶאֱרִיכוּ</b> לְמַעֲנִותָם [לְמַעֲנִיתָם] <small>(תהלים קכט, ג)</small>, <b>הַאֲרִיכִי</b> מֵיתָרַיִךְ וִיתֵדֹתַיִךְ חַזֵּקִי <small>(ישעיה נד, ב)</small> <b>וַיַּאֲרִכוּ</b> הַבַּדִּים <small>(מלכים א' ח, ח)</small>. וטעם ויאריכו שעשו בדים אחרים לארון מלבד אותם שעשה בצלאל ועשו אותם ארוכים יותר מהם כדי שיראו על פני הדביר, או היו אותם הבדים בעצמם, ופירוש <b>וַיַּאֲרִכוּ</b>, שמשכו אותם כלפי חוץ כדי שיראו על פני הדביר הבדים. לְמַעַן<b> יַאֲרִכוּן</b> יָמֶיךָ <small>(שמות כ, יב)</small>, גם הוא פעל עובר ואיננו בודד כאשר חשבו רבים, כי פירוש <b>יַאֲרִכוּן יָמֶיךָ</b>, יאריכון אותך ימיך, כי אם היה בודד היה קשור עם <b>למ"ד</b>, כמו כִּי <b>אָרְכוּ</b> לוֹ שָׁם הַיָּמִים <small>(בראשית כו, ח)</small>. ופירוש <b>כִּי אָרְכוּ לוֹ שָׁם הַיָּמִים</b> כי היה זמן גדול שם והוא האריך הימים שם והימים ארכו לו. וכן <b>תַּאֲרִיכוּ</b> יָמִים עַל הָאֲדָמָה <small>(דברים יא, ט)</small>, תאריכו הזמן שתשבו על האדמה ימים רבים, כי אריכות הישיבה במקום הוא ביד האדם לפיכך נקרא הוא מאריך, אבל אריכות החיים הוא ביד הימים בגזרת הבורא לא ביד האדם לפיכך נקראו הימים מאריכים. ופירוש <b>וְהַאֲרַכְתָּ</b> יָמִים <small>(דברים כב, ז)</small>, כי בסבתך יאריכו ימיך שתשמור המצות. וכן יִרְאֶה זֶרַע <b>יַאֲרִיךְ</b> יָמִים <small>(ישעיה נג, י)</small>. <b>והשׁם</b> <b>אֹרֶךְ</b> הַתֵּבָה חֲמִשִּׁים אַמָּה <small>(בראשית ו, טו)</small>, אַמָּתַיִם <b>אָרְכּוֹ</b> <small>(שמות כה, כג)</small>, ומשקל אחר אַל <b>לְאֶרֶךְ</b> אַפְּךָ תִּקָּחֵנִי <small>(ירמיה טו, טו)</small>, והוא בשש נקדות ופירוש הפסוק כתב א"א ע"ה בספר הגלוי, כי כל זמן שתהיה ארך אפים עליהם אל תמיתני, כמו שאמר <b>אראה נקמתך מהם</b> ואמר כל זמן שתאריך אפך עליהם תאריך חיי. <b>והתאר</b> <b>אֶרֶךְ</b> אַפַּיִם <small>(משלי יד, כט)</small>, <b>אֶרֶךְ</b> הָאֵבֶר <small>(יחזקאל יז, ג)</small>, בשש נקדות, ומשקל אחר <b>אָרוֹךְ, אֲרֻכָּה</b> מֵאֶרֶץ מִדָּהּ <small>(איוב יא, ט)</small>, ענינם ידוע. וענין אחר כִּי אַעֲלֶה <b>אֲרֻכָה</b> לָךְ <small>(ירמיה ל, יז)</small>, <b>אֲרֻכַת</b> בַּת עַמִּי <small>(ירמיה ח, כב)</small>, <b>וַאֲרֻכָתְךָ</b> מְהֵרָה תִצְמָח <small>(ישעיה נח, ח)</small>, ענינם רפואה. ובדרך ההשאלה וַתַּעַל <b>אֲרוּכָה</b> לַמְּלָאכָה בְּיָדָם <small>(דברי הימים ב' כד, יג)</small>, כִּי עָלְתָה <b>אֲרוּכָה</b> לְחֹמוֹת יְרוּשָׁלַם <small>(נחמיה ד, א)</small>.
<h3>ארם</h3>
כִּי <b>אַרְמוֹן</b> נֻטָּשׁ <small>(ישעיה לב, יד)</small>, וְאַרְמוֹן עַל מִשְׁפָּטוֹ יֵשֵׁב <small>(ירמיה ל, יח)</small>, בפלס <b>פַּעֲמוֹן</b>, והקבוץ בלשון נקבות <b>אַרְמְנוֹת</b> בֶּן הֲדָד <small>(עמוס א, ד)</small>, וְאָכְלָה <b>אַרְמְנֹתֶיהָ</b> <small>(עמוס א, ז)</small>, ונפל החלם מפני הסמיכות, כי מבלי הסמיכות יאמר <b>אַרְמוֹנוֹת</b> בפלס <b>זִכְרוֹנוֹת</b>, או הוא משקל אחר והוא הנכון כי לא ישתנה אותו משקל בסמיכות. וגם בא מבלי סמיכות בשוא עַל <b>אַרְמְנוֹת</b> בְּאַשְׁדּוֹד וְעַל <b>אַרְמְנוֹת</b> בְּאֶרֶץ מִצְרָיִם <small>(עמוס ג, ט)</small>, או נסמכו על אות השמוש כמו שהוא מנהג הלשון במקומות. ובא ב<b>ה"א</b> תמורת ה<b>אל"ף</b> וְהִשְׁלַכְתֶּנָה<b> הַהַרְמוֹנָה</b> <small>(עמוס ד, ג)</small>, ענינו הבית הגדול והגבוה, ואפשר ש<b>האל"ף</b> בו נוספת, והנני עתיד להביאו עוד בשרש <b>רום</b>. ויונתן תרגם <b>וְהִשְׁלַכְתֶּנָה הַהַרְמוֹנָה</b> <b>וְיִגְלוּן יַתְהוֹן לְהָלְאָא מִן טוּרֵי חַרְמִינֵי</b>, ותרגם מִנִּי וְאַשְׁכְּנָז <small>(ירמיה נא, כז)</small> <b>הוּרְמִינֵי</b>, ותרגם וּלְמִנִּי מָצוֹר וְעַד נָהָר <small>(מיכה ז, יב)</small> <b>וּדְמִן חוּרְמִינִי רַבְּתָא וְקִרְוֵי צְיָרָא וְעַד פְּרָת</b>.
<h3>ארן</h3>
נָטַע <b>אֹרֶן</b> <small>(ישעיה מד, יד)</small>, שם אילן. וכן בדברי רבותינו ז"ל <small>(פרה פרק ג, משנה ח)</small>, ועצים היו מסודרין שם עצי ארזים ארנים וברושים. ויש מי שפירשו אל <b>צנוב"ר</b> בערבי. וְעָשׂוּ <b>אֲרוֹן</b> עֲצֵי שִׁטִּים <small>(שמות כה, י)</small>, <b>אֲרוֹן</b> אֶחָד <small>(מלכים ב' יב, י)</small>, פירוש ארון איש אחד, וַיִּישֶׂם <b>בָּאָרוֹן</b> <small>(בראשית נ, כו)</small>, ענינו ידוע והוא כמו תיבה ונהגו בו לשון זכר ונקבה לשון זכר ברוב, ולשון נקבה <b>וַאֲרוֹן</b> הָאֱלֹהִים נִלְקָחָה <small>(שמואל א' ד, יז)</small>, אֲשֶׁר בָּאָה אֲלֵיהֶם <b>אֲרוֹן</b> י"י <small>(דברי הימים ב' ח, יא)</small>.
<h3>ארץ</h3>
בְּיוֹם עֲשׂוֹת י"י אֱלֹהִים <b>אֶרֶץ</b> וְשָׁמָיִם <small>(בראשית ב, ד)</small>, בשש נקדות ידוע, והוא שם על תבל כלה או על קצתה, והוא יותר כולל ממלת <b>תֵּבֵל</b> כי תבל כולל כל ארצות הישוב וארץ כולל המדבר והישוב. ופעמים הוא פרט <b>אֶרֶץ</b> מִצְרָיִם <small>(בראשית מא, מא)</small>, הִנֵּה <b>אַרְצִי</b> לְפָנֶיךָ <small>(בראשית כ, טו)</small>. ויש אומרים כי שרש ארץ רץ וה<b>אל"ף</b> נוספת, ולפי שהגלגל עליה וסובב אותה תמיד נקראת כן ונהגו בו לשון זכר ולשון נקבה, לשון נקבה ברוב, ולשון זכר וְלֹא נָשָׂא אֹתָם <b>הָאָרֶץ</b> <small>(בראשית יג, ו)</small>, נֶעְתַּם <b>אָרֶץ</b> <small>(ישעיה ט, יח)</small>, אַךְ בְּגוֹרָל יֵחָלֵק אֶת <b>הָאָרֶץ</b> <small>(במדבר כו, נה)</small>, שָׁרַץ <b>אַרְצָם</b> צְפַרְדְּעִים <small>(תהלים קה, ל)</small>, אָבַל אֻמְלְלָה <b>אָרֶץ</b> <small>(ישעיה לג, ט)</small>, זכר ונקבה. והקבוץ <b>וּמֵאֲרָצוֹת</b> קִבְּצָם <small>(תהלים קז, ג)</small>, <b>אַרְצוֹת</b> גּוֹיִם <small>(תהלים קה, מד)</small>. ולפי שהארץ שפלה יקרא המקום ארץ, רֻקַּמְתִּי בְּתַחְתִּיּוֹת אָרֶץ <small>(תהלים קלט, טו)</small>, והוא הרחם, וכמוהו אוֹפַן אֶחָד <b>בָּאָרֶץ</b> <small>(יחזקאל א, טו)</small>, רוצה לומר שפל כנגד האופנים שלמעלה ממנו.
<h3>ארשׁ</h3>
<b>וַאֲרֶשֶׁת</b> שְׂפָתָיו בַּל מָנַעְתָּ <small>(תהלים כא, ג)</small>, מבטא שפתיו.
<h3>ארשֹ</h3>
[פִּעֵל] אֲשֶׁר <b>אֵרַשׂ</b> אִשָּׁה וְלֹא לְקָחָהּ <small>(דברים כ, ז)</small>. <b>ושלא נזכר פועלו ממנו</b> [פֻּעַל] אֲשֶׁר לֹא <b>אֹרָשָׂה</b> <small>(שמות כב, טו)</small>, הַנַּעֲרָ <b>הַמְאֹרָשָׂה</b> <small>(דברים כב, כה)</small>, ענינו ידוע.
<h3>אשׁ</h3>
<b>וְאֵשׁ</b> יָצְאָה מֵאֵת י"י <small>(במדבר טז, לה)</small>, מִימִינוֹ <b>אֵשְׁדָּת</b> לָמוֹ <small>(דברים לג, ב)</small>, <b>וְאִשָּׁם</b> לֹא תִכְבֶּה <small>(ישעיה סו, כד)</small>, אֶת <b>אִשּׁוֹ</b> הַגְּדוֹלָה <small>(דברים ד, לו)</small>, והוקל לְכוּ בְּאוּר <b>אֶשְׁכֶם</b> <small>(ישעיה נ, יא)</small>, וה<b>אל"ף</b> בסגול. ובלשון זכר תְּאָכְלֵהוּ <b>אֵשׁ</b> לֹא נֻפָּח <small>(איוב כ, כו)</small>, הִנֵּה נָגַע זֶה עַל שְׂפָתֶיךָ <small>(ישעיה ו, ז)</small>, כי טעם <b>זֶה</b> על האש. כִּי <b>אֵשׁ</b> יָצְאָה מֵחֶשְׁבּוֹן לֶהָבָה מִקִּרְיַת סִיחֹן <small>(במדבר כא, כט)</small>, <b>אֵשׁ</b> לֹהֵט <small>(תהלים קד, ד)</small>. ויתכן ששרש המלה הזאת <b>אשׁשׁ</b> וחבורו הדגש יוכיח. או נאמר כי הדגוש לתשלום הנח במלת אש. <b>אִשֶּׁה</b> הוּא לַי"י <small>(ויקרא ח, כא)</small>, בפלס <b>צִחֵה</b> צמא מן <b>צִחֶה</b>, והוא <b>תאר</b> לקרבן על שם שהוא כלה באש. וכן הבשר מהקרבן אשר היה לכהנים נקרא אִשֶּׁה אחר שקצתו נאכל באש, <b>אִשֵּׁי</b> י"י וְנַחֲלָתוֹ יֹאכֵלוּן <small>(דברים יח, א)</small>.
<h3>אשׁשׁ</h3>
<b>לַאֲשִׁישֵׁי</b> קִיר חֲרֶשֶׂת <small>(ישעיה טז, ז)</small>, יסודות, דומה לו בארמית <b>וְאֻשַּׁיָּא</b> יַחִיטוּ <small>(עזרא ד, יב)</small>, יְהַב <b>אֻשַּׁיָּא</b> דִּי בֵית אֱלָהָא <small>(עזרא ה, טז)</small>. ויונתן תרגם <b>עַל אֱנַשׁ כְּרַךְ תּוּקְפֵהוֹן</b>. ורבי יונה פירשו על הדרך הזה כי לאשישי משל לאנשי החיל והעוז והמלכות שהם יסוד המלכות ופירוש תֶּהְגּוּ אַךְ נְכָאִים <small>(ישעיה שם)</small>, להם לחזקים תקראו עתה <b>נכאים</b> וחלשים. זִכְרוּ זֹאת <b>וְהִתְאֹשָׁשׁוּ</b> מו, ח)</small>, והתחזקו, כמו שהאשישים חוזק הקיר, או יהיה מענין <b>אִישׁ</b> אף על פי שאינו משרשו כלומר היו לאנשים. ואדוני אבי ז"ל פירשו מענין <b>אֵשׁ</b>, הכוו והשרפו, כלומר הכלמו ממעשיכם הרעים. <b>אֲשִׁישֵׁי</b> עֲנָבִים <small>(הושע ג, א)</small>, פירוש אשישות מלאות יין ענבים, והם הלגינות שישימו בהם היין. וכן סַמְּכוּנִי <b>בָּאֲשִׁישׁוֹת</b> <small>(שיר השירים ב, ה)</small>, אשישות מלאות יין, <b>וַאֲשִׁישָׁה</b> אֶחָת <small>(שמואל ב' ו, יט)</small>. ויש לפרש מזה <b>לַאֲשִׁישֵׁי קִיר חֲרֶשֶׂת</b>, לענין שאמר כִּי שַׁדְמוֹת חֶשְׁבּוֹן אֻמְלָל גֶּפֶן שִׂבְמָה <small>(ישעיה טז, ח)</small>.
<h3>אשׁד</h3>
<b>וְאֶשֶׁד</b> הַנְּחָלִים <small>(במדבר כא, טו)</small>, בשש נקדות משפך הנחלים. וכן <b>אַשְׁדֹּת</b> הַפִּסְגָּה <small>(דברים ג, יז)</small>, הָהָר וְהַנֶּגֶב וְהַשְּׁפֵלָה <b>וְהָאֲשֵׁדוֹת</b> <small>(יהושע י, מ)</small>, והוא מדרון ההר או הפסגה, ונקרא כן לפי שהמים היורדים על ההר או הפסגה נשפכים למטה דרך המדרון, ודומה לו בלשון ארמית שמתרגם <b>שֹׁפֵךְ</b> דַּם הָאָדָם <small>(בראשית ט, ו)</small> <b>דְּיֵשׁוֹד</b>. דָּמוֹ <b>יִשָּׁפֵךְ</b> <small>(בראשית ט, ו)</small>, <b>דּמֵהּ יִתְּשָׁד</b>.
<h3>אשׁה</h3>
נָפְלוּ <b>אָשְׁוֹיתֶיהָ</b> [אָשְׁיוֹתֶיהָ] <small>(ירמיה נ, טו)</small>, ה<b>אל"ף</b> בקמץ חטף בפלס <b>אָרְחוֹתֶיהָ</b>, והנפרד ממנו <b>אֳשָׁיוֹת</b> בפלס <b>אֳרָחוֹת</b>, ופירושו יסודותיה כמו בלשון ארמית <b>וְאֻשַּׁיָּא</b> יַחִיטוּ <small>(עזרא ד, יב)</small>, יְהַב <b>אֻשַּׁיָּא</b> דִּי בֵית אֱלָהָא <small>(עזרא ה, טז)</small>.
<h3>אשׁך</h3>
מְרוֹחַ <b>אָשֶׁךְ</b> <small>(ויקרא כא, כ)</small>, מעוך בצים.
<h3>אשׁל</h3>
וַיִּטַּע <b>אֵשֶׁל</b> <small>(בראשית כא, לג)</small>, תַּחַת <b>הָאֵשֶׁל</b> <small>(שמואל א' כב, ו)</small>, בשש נקדות, שם כולל לכל עץ. ודומה לו בדברי רבותינו <small>(עבודה זרה ו ע"ב)</small> דתליא באשלי רברבי פירוש אילנות גדולים. ורבי יונה אמר אפשר שיהיה שם האילן שקורין בערבי <b>את"ל</b> והוא דומה לאילן שקורין בלע"ז <b>טמרי"ז</b>.
<h3>אשׁם</h3>
אָשָׁם הוּא <b>אָשֹׁם אָשַׁם</b> לַי"י <small>(ויקרא ה, יט)</small>, <b>וְאָשְׁמָה</b> הַנֶּפֶשׁ הַהִוא <small>(במדבר ה, ו)</small>, כָּל אֹכְלָיו <b>יֶאְשָׁמוּ</b> <small>(ירמיה ב, ג)</small>, ה<b>אל"ף</b> בשוא לבדו, וכן וְצָרֵיהֶם אָמְרוּ לֹא <b>נֶאְשָׁם</b> <small>(ירמיה נ, ז)</small>, <b>וַיֶּאְשְׁמוּ אָשׁוֹם</b> <small>(יחזקאל כה, יב)</small>, אשם כמו חטאת. <b>והשׁם</b> <b>עוד</b> כִּי הוּא אָמוֹן הִרְבָּה <b>אַשְׁמָה</b> <small>(דברי הימים ב' לג, כג)</small>. והקבוץ עִמָּכֶם <b>אֲשָׁמוֹת</b> לַי"י אֱלֹהֵיכֶם <small>(דברי הימים ב' כח, י)</small>. וְהָיָה כִּי יֶחֱטָא <b>וְאָשֵׁם</b> <small>(ויקרא ה, כג)</small>, פירוש ישים עצמו אשם על דרך אִם תָּשִׂים <b>אָשָׁם</b> נַפְשׁוֹ <small>(ישעיה נג, י)</small>, וכן <b>ואשׁם</b> ישים עצמו אשם ויתודה, וכן אֲשֶׁר לֹא תֵעָשֶׂינָה <b>וְאָשֵׁמוּ</b> <small>(ויקרא ד, יג)</small>, אֲשֶׁר לֹא תֵעָשֶׂינָה בִּשְׁגָגָה <b>וְאָשֵׁם</b> <small>(ויקרא ד, כב)</small>, ישים עצמו אשם בהתודהו, לַאֲשֶׁר הוּא לוֹ יִתְּנֶנּוּ בְּיוֹם <b>אַשְׁמָתוֹ</b> <small>(ויקרא ה, כד)</small> ביום שיתודה על אשמתו. <b>והתאר</b> <b>אָשֵׁם, וַאֲשֵׁמִים</b> אֵיל צֹאן עַל <b>אַשְׁמָתָם</b> <small>(עזרא י, יט)</small>, פירוש ואשמים באיל, כלומר באו באיל צאן להתודות שהם אשמים והקריבוהו על אשמתם. <b>לְאַשְׁמַת</b> הָעָם <small>(ויקרא ד, ג)</small>, פירושו לפי פשוטו שחטא בהוראתו, כי הכהנים היו מורים התורה כמו שכתוב וְאֶת עַמִּי יוֹרוּ וגו' <small>(יחזקאל מד, כג)</small>, ואמר <b>אִם הַכֹּהֵן הַמָּשִׁיחַ יֶחֱטָא</b> <small>(ויקרא ד, ג)</small>, כלומר שהורה ואשמו העם בהוראתו שהורה אותם שלא כתורה. כן הוא מתפרש דרך פשוטו, אלא שרבותינו ז"ל פירשו <small>(הוריות ו, א)</small> יכול אם הורה כהן משיח ועשו אחרים על פיו יהא חייב, תלמוד לומר <b>אשׁר חטא</b>, על מה שחטא הוא מביא ואינו מביא על מה שחטאו אחרים. ומה שאמר <b>לְאַשְׁמַת הָעָם</b> דרשו בו להיות אשמת המשיח כאשמת העם, מה הצבור אינו מביא אלא על העלם דבר עם שגגת מעשה, שנאמר וְנֶעְלַם דָּבָר מֵעֵינֵי הַקָּהָל וְעָשׂוּ <small>(ויקרא ד, יג)</small> אף משיח לא יביא אלא על העלם דבר עם שגגת מעשה. והקרבן עצמו שמביא האשם יקרא <b>אשׁם</b>, יִשְׁחֲטוּ אֶת <b>הָאָשָׁם</b> <small>(ויקרא ז, ב)</small>, וְהֵבִיא אֶת <b>אֲשָׁמוֹ</b> לַי<b>"</b>י <small>(ויקרא ה, טו)</small>, אבל וְאִם אֵין לָאִישׁ גֹּאֵל לְהָשִׁיב <b>הָאָשָׁם</b> אֵלָיו הָאָשָׁם הַמּוּשָׁב לַי"י לַכֹּהֵן <small>(במדבר ה, ח)</small>, שניהם פירוש כללם על גזל הגר, כי על גזל הגר הכתוב מדבר, כמו שאמר <b>וְאִם אֵין לָאִישׁ גֹּאֵל</b>, והוא הגר שאין לו גואלים אם אין לו בנים. וכולל אשם הקרן והחומש ולא הקרבן, כמו שאמר <b>מִלְּבַד אֵיל הַכִּפֻּרִים</b>, כי הקרן והחומש בעון ובאשם הם הקרן שגזל והחומש שנשבע לשקר. <b>תֶּאְשַׁם</b> שֹׁמְרוֹן כִּי מָרְתָה בֵּאלֹהֶיהָ <small>(הושע יד, א)</small>, <b>וַיֶּאְשְׁמוּ</b> ישְׁבֵי בָהּ <small>(ישעיה כד, ו)</small>. <b>והנפעל</b> גַּם עֶדְרֵי הַצֹּאן <b>נֶאְשָׁמוּ</b> <small>(יואל א, יח)</small>, ה<b>אל"ף</b> בשלשתם בשוא לבדו, אלו והדומים להם מענין שממה אשם ושמם בענין אחר. וכן <b>הַאֲשִׁימֵם</b> אֱלֹהִים <small>(תהלים ה, יא)</small>, ענין שממה, ויתכן היותו מענין <b>אָשָׁם</b>, ופירוש האשימם בעצתם, כלומר שלא יתכן ולא יזדמן להם מה שיחשבו עלי, וזהו שאמר <b>יִפְּלוּ מִמֹּעֲצוֹתֵיהֶם</b>, ובא בלשון אשם כדרך אֶל הַשַּׂעֲרָה וְלֹא יַחֲטִא <small>(שופטים כ, טז)</small>. וכחב אדני אבי ז"ל בספר הגלוי מזה השרש <b>בָּאַשְׁמַנִּים</b> כַּמֵּתִים <small>(ישעיה נט, י)</small>, וה<b>נו"ן</b> נוספת והוא ענין שממה רצונו לומר מקום שמם שאין שם ישוב והם הקברים, וכן תרגם יונתן <b>כַּמָא דַאֲחִידִין קִבְרַיָא בְּאַפֵּי מֵתַיָא</b>.
<h3>אשׁף</h3>
לְכָל חַרְטֹּם <b>וְאָשַׁף</b> <small>(דניאל ב, י)</small>, קל ה<b>שי"ן</b>, לַחַרְטֻמִּים <b>וְלָאַשָּׁפִים</b> <small>(דניאל ב, ב)</small>, דגש ה<b>שי"ן</b>, והם החוזים בכוכבים. ורבי אברהם בן עזרא כתב, כי אשפים הם הרופאים וקרא להם נבוכדנצר שהיו יודעים בדפק הזרוע או במים לפי השתנות הגוף, ורוב החלומות הולכים על מתכונות הגוף. <b>מֵאַשְׁפֹּת</b> יָרִים אֶבְיוֹן <small>(שמואל א' ב, ח)</small>, והקבוץ חִבְּקוּ <b>אַשְׁפַּתּוֹת</b> <small>(איכה ד, ה)</small>, ודקדוקו כתבתי בחלק הראשון מן הספר הזה בשער השמות בנחי ה<b>למ"ד</b> בבנין <b>אָחֹת</b> ופירושו מדמן מדמנות וענינו ידוע. ואפשר שיהיה מזה הענין וְאֵת שַׁעַר <b>הָאַשְׁפּוֹת</b> <small>(נחמיה ג, יד)</small>, ובהעלם ה<b>אל"ף</b> עַד שַׁעַר <b>הָשְׁפוֹת</b> <small>(נחמיה ג, יג)</small>. וענין אחר עָלָיו תִּרְנֶה <b>אַשְׁפָּה</b> <small>(איוב לט, כג)</small>, וְעֵילָם נָשָׂא <b>אַשְׁפָּה</b> <small>(ישעיה כב, ו)</small>, הֵבִיא בְּכִלְיוֹתָי בְּנֵי <b>אַשְׁפָּתוֹ</b> <small>(איכה ג, יג)</small>, <b>אַשְׁפָּתוֹ</b> כְּקֶבֶר פָּתוּחַ <small>(ירמיה ה, טז)</small>, <b>בְּאַשְׁפָּתוֹ</b> הִסְתִּירָנִי <small>(ישעיה, מט, ב)</small>, הוא הכלי שמשימין בו החצים בלע"ז <b>קַרְקַסוֹ</b>.
<h3>אשׁר</h3>
הָאֲנָשִׁים<b> אֲשֶׁר</b> שָׁלַח מֹשֶׁה <small>(במדבר יג, טז)</small>, וְקָם הַבַּיִת <b>אֲשֶׁר</b> בָּעִיר <small>(ויקרא כה, ל)</small>, ענינם ידוע. ויש במקום <b>אִם, אֲשֶׁר</b> נָשִׂיא יֶחֱטָא <small>(ויקרא ד, כב)</small>, אֶת הַבְּרָכָה<b> אֲשֶׁר</b> תִּשְׁמְעוּ <small>(דברים יא, כז)</small>, פירוש אם נשיא יחטא, אם תשמעו. ויש במקום <b>כֵּן</b>, וַיֹּאמֶר שָׁאוּל אֶל שְׁמוּאֵל <b>אֲשֶׁר</b> שָׁמַעְתִּי בְּקוֹל י"י <small>(שמואל א' טו, כ)</small>. ויש במקום <b>לְמַעַן, אֲשֶׁר</b> יִיטַב לְךָ וּלְבָנֶיךָ אַחֲרֶיךָ <small>(דברים ד, מ)</small>, פירוש למען ייטב לך, <b>אֲשֶׁר</b> עָשְׂתָה מִפְלֶצֶת לַאֲשֵׁרָה <small>(מלאכים א' טו, יג)</small>, בעבור שעשתה מפלצת. ויש במקום <b>וי"ו</b>, טוֹב <b>אֲשֶׁר</b> יָפֶה <small>(קהלת ה, יז)</small>, עָוֹן <b>אֲשֶׁר</b> חֵטְא <small>(הושע יב, ט)</small>, כמו טוב ויפה, עון וחטא. ויוסיפו עליו <b>כ"ף</b> הדמיון, <b>כַּאֲשֶׁר</b> עָשָׂה <small>(ויקרא ח, לד)</small>, וכן במקומות רבים. ופעמים תחסר, <b>אֲשֶׁר</b> רְאִיתֶם אֶת מִצְרַיִם <small>(שמות יד, יג)</small>, כמו כאשר ראיתם. ויבא עליו <b>בי"ת</b> השירות, כמו <b>בַּאֲשֶׁר</b> אַתְּ אִשְׁתּוֹ <small>(בראשית לט, ט)</small>, פירוש בעבור שאת אשתו, <b>בַּאֲשֶׁר</b> י"י אִתּוֹ <small>(בראשית לט, כג)</small> בעבור שי"י אתו. ויבא ה<b>בי"ת</b> עליו להורות על המקום, <b>בַּאֲשֶׁר</b> כָּרַע שָׁם נָפַל שָׁדוּד <small>(שופטים ה, כו)</small>, <b>וּבַאֲשֶׁר</b> חֲלָלִים שָׁם הוּא <small>(איוב לט, ל)</small>. וענין אחר בזו השרש, לֹא תִטַּע לְךָ <b>אֲשֵׁרָה</b> כָּל עֵץ <small>(דברים טז, כא)</small>, כל עץ שעובדין אותו, או נוטעין אותו לכבוד מי שעובדים אותו יקרא אשרה וקבוצו בלשון זכרים, בָּמוֹת וּמַצֵּבוֹת <b>וַאֲשֵׁרִים</b> <small>(מלכים א' יד, כג)</small>, וְאֶת <b>אֲשֵׁרָיו</b> תִּכְרֹתוּן <small>(שמות לד, יג)</small>, <b>וַאֲשֵׁרֵיהֶם</b> תִּשְׂרְפוּן בָּאֵשׁ <small>(דברים יב, ג)</small>. וענין אחר, אַשְׁרֵי <b>הָאִישׁ</b> אֲשֶׁר לֹא הָלַךְ <small>(תהלים א, א)</small>, <b>אַשְׁרֶיךָ</b> יִשְׂרָאֵל מִי כָמוֹךָ <small>(דברים לג, כט)</small>. שם בלשון רבים בפלס אַחֲלֵי אֲדֹנִי <small>(מלכים ב' ה, ג)</small>, <b>אחלַי, אשׁרַי</b>, ואף על פי שואת ה<b>אל"ף</b> שרשית ו<b>אל"ף</b> אחלי נוספת. <b>בְּאָשְׁרִי</b> כִּי <b>אִשְּׁרוּנִי</b> בָּנוֹת <small>(בראשית ל, יג)</small>, אמרו אשרי, כִּי אֹזֶן שָׁמְעָה<b> וַתְּאַשְּׁרֵנִי</b> <small>(איוב כט, יא)</small>, רָאוּהָ בָנוֹת <b>וַיְאַשְּׁרוּהָ</b> <small>(שיר השירים ו, ט)</small>, וְתֹמְכֶיהָ <b>מְאֻשָּׁר</b> <small>(משלי ג, יח)</small>, יאמרו לו אשריו. וענין אחר, תָּמֹךְ <b>אֲשֻׁרַי</b> <small>(תהלים יז, ה)</small>, דרכי או רגלי, וכן <b>בַּאֲשֻׁרוֹ</b> אָחֲזָה רַגְלִי <small>(איוב כג, יא)</small>, לֹא תִמְעַד <b>אֲשֻׁרָיו</b> <small>(תהלים לז, לא)</small>, אפילו אחת מאשוריו לא תמעד והוא בלשון נקבה כמו רגל. ומשקל אחר והוא דגוש אִם תִּטֶּה <b>אַשֻּׁרִי</b> מִנִי הַדָּרֶךְ <small>(איוב לא, ז)</small>, <b>אַשֻּׁרֵינוּ</b> עַתָּה סְבָבוּניּ [סְבָבוּנוּ] <small>(תהלים יז, יא)</small>, וכן כל הדומים להם ענינם ענין נתיב ודרך. <b>והפועל הקל ממנו</b> עַל דֶּרֶךְ <b>אָשׁוּר</b> <small>(הושע יג, ז)</small>, <b>וְאִשְׁרוּ</b> בְּדֶרֶךְ בִּינָה <small>(משלי ט, ו)</small>, ויש לפרש <b>עַל דֶּרֶךְ אָשׁוּר</b>, מן <b>אֲשׁוּרֶנּוּ</b> וְלֹא קָרוֹב <small>(במדבר כד, יז)</small>, וה<b>אל"ף</b> למדבר ופירושו כנמר שהוא מוכן לטרוף כן אשׁור ואביט לטרוף אותם, כמו שאמר <b>אֶפְגְּשֵׁם כְּדֹב שַׁכּוּל</b> <small>(הושע יג, ח)</small>. <b>והכבד</b> [פִּעֵל] וְאַל <b>תְּאַשֵּׁר</b> בְּדֶרֶךְ רָעִים <small>(משלי ד, יד)</small>, אל תדרך, <b>וְאַשֵּׁר</b> בַּדֶּרֶךְ לִבֶּךָ <small>(משלי כג, יט)</small>, פירוש בדרך הידועה שהוריתיך והיא דרך החכמה, <b>מְאַשְּׁרֵי</b> הָעָם הַזֶּה <small>(ישעיה ט, טו)</small>, <b>אַשְּׁרוּ</b> חָמוֹץ <small>(ישעיה א, יז)</small>, מדריכי העם הזה, הדריכו החמוץ, או יהיו אלו <b>מְאַשְּׁרֵי, וְאַשְּׁרֵוּ</b> ה<b>אל"ף</b> בהם תמורת <b>יו"ד</b> <b>מְיַשְּׁרֵי העם הזה, יַשְּׁרוּ חמוץ</b>. תִּדְהָר <b>וּתְאַשּׁוּר</b> <small>(ישעיה מא, יט)</small>, עץ ממין ארז. ויש מי שפירוש שהוא <b>בק"ם</b> בערבי ובלע"ז <b>בראזיל</b> [לינ"יין ד"י ווירזי"ן] ובדברי רז"ל <small>(בבא בתרא פ' ע"ב)</small> <b>תְאַשּׁוּר</b> <b>שוריבינ"ה</b>. וכתב רבי יונה כי נקרא כן בערבי <b>שורבי"ן</b>, והתרגום אמר <b>אֶשְׁכְּרוֹעִין</b>. וכתב רבי יונה והעץ הזה קורין לו בקס ב<b>שי"ן</b> בערבי, ואומרים שהוא שקורין לו בלע"ז <b>בוס"ו</b>. ותרגום יונתן קַרְשֵׁךְ עָשׂוּ שֵׁן בַּת <b>אֲשֻׁרִים</b> <small>(יחזקאל כז, ו)</small>, <b>דַפִּין דְאֶשְׁכְּרוֹעִין מְכַבְשִׁין בְּשֵׁן דְפִיל</b>, פירוש <b>בַּת אֲשֻׁרִים</b> מלה אחת, והיא שתי מלות.
<h3>את</h3>
המלה הזאת תורה על עצם הדבר הפעול בָּרָא אֱלֹהִים <b>אֵת</b> הַשָּׁמַיִם <small>(בראשית א, א)</small>, וַיּוּשַׁב <b>אֶת</b> מֹשֶׁה <b>וְאֶת</b> אַהֲרֹן <small>(שמות י, ח)</small>, ועל כן מלת ויושב בלשון יחיד שהוא נופל על מלת <b>את</b> שפירושו עצם משה ואהרן והמלה כוללת שניהם, ואף על פי שאמר <b>ואת אהרן</b>, וכן הוּקַם <b>אֶת</b> דִּבְרֵי יְהוֹנָדָב <small>(ירמיה לה, יד)</small>, וכמוהם וַתִּקַּח הָאִשָּׁה <b>אֶת</b> שְׁנֵי הָאֲנָשִׁים וַתִּצְפְּנוֹ <small>(יהושע ב, ד)</small>, כי מלת <b>וַתִּצְפְּנוֹ</b> נופלת על מלת <b>אֶת</b>. וכן כִּי זְכֹר אֲנִי וָאַתָּה <b>אֵת</b> רֹכְבִים צְמָדִים <small>(מלכים ב' ט, כה)</small>. כלומר שנינו כאחד רוכבים, או פירוש עם רוכבים צמדים. גַּם <b>מֵאֵת</b> זֶה תֵּצְאִי <small>(ירמיה ב, לז)</small>, כמו מזה, <b>מֵאֵת</b> רְבִעִית <small>(מלכים א' ו, לג)</small>, כמו מרבעית. וַיִּרְאוּ שֹׁטְרֵי בְנֵי יִשְׂרָאֵל <b>אֹתָם</b> בְּרָע לֵאמֹר <small>(שמות ה, יט)</small>, עצמם, בְּיוֹם הִמָּשַׁח <b>אֹתוֹ</b> <small>(במדבר ז, י)</small>, עצמו, וַיִּקְבֹּר <b>אֹתוֹ</b> <small>(דברים לד, ו)</small>, עצמו, כי משה רבינו ע"ה קבר עצמו. ודעת רבותינו ז"ל <small>(סוטה יד ע"א)</small>, שהשם קבר אותו, כלומר שאמר ונפתחה הארץ לפניו ונכנס בה וגוע ואחר כך נסתמה הארץ ולא נודע קברו. ויש מרבותינו ז"ל שפירשו גם כן <small>(ויקרא רבה פרשה י, דף רטב ע"א)</small> ויקבור אתו, עצמו, כמו שאמרו על וְהִשִּׂיאוּ <b>אוֹתָם</b> עֲוֹן אַשְׁמָה <small>(ויקרא כב, טז)</small>, זה אחד משלשה <b>אתים</b> שהיה רבי ישמעאל דורש בלשון עצמם, וכן יָבִיא <b>אֹתוֹ</b> <small>(במדבר ו, יג)</small>, וַיִּקְבֹּר <b>אֹתוֹ</b> <small>(דברים לד, ו)</small>, וכן וַיִּרְעוּ הָרֹעִים <b>אוֹתָם</b> <small>(יחזקאל לד, ב)</small>, עצמם, יָבִיא <b>אֹתוֹ</b> אֶל פֶּתַח אֹהֶל מוֹעֵד <small>(במדבר ו, יג)</small>, יביא עצמו, או פירושו הכהן יביא אותו. וכן וְאֵין <b>אֶתְכֶם</b> אֵלַי נְאֻם י"י <small>(חגי ב, יז)</small>, או הוא חסר ופירושו, ואין משיב אתכם אלי, או אין אני רואה אתכם שבים אלי בכל אשר הכיתי אתכם, וכן כלם על הדרך הזה להיות מלת <b>את</b> נופלת על עצם הפעול או הוא עצמו או אחר. ובאו בחלם שלא כמנהג, וּבָרֵא <b>אוֹתְהֶן</b> בְּחַרְבוֹתָם <small>(יחזקאל כג, מז)</small>, עַד הַשְׁמִידוֹ <b>אוֹתְכֶם</b> <small>(יהושע כג, טו)</small>, וַאֲנָשִׁים צַדִּיקִם הֵמָּה יִשְׁפְּטוּ אוֹתְהֶם <small>(יחזקאל כג, מה)</small>. ופעמים תבא במקום <b>מן</b> <b>וְאֵת</b> שַׁדַּי וִיבָרֲכֶךָּ <small>(בראשית מט, כה)</small>, פירוש משדי, כמו שאמר מֵאֵל אָבִיךָ וְיַעְזְרֶךָּ <small>(שם)</small> הֵם יָצְאוּ <b>אֶת</b> הָעִיר מד, ד)</small>, מן העיר, וְהִתְנַחַלְתֶּם <b>אֹתָם</b> <small>(ויקרא כה, מו)</small>, מהם, וְאֵין פּוֹתֵר <b>אוֹתָם</b> <small>(בראשית מא, ח)</small>, מהם, וכן חָנּוּנוּ <b>אוֹתָם</b> <small>(שופטים כא, כב)</small>, מהם, חָלָה <b>אֶת</b> רַגְלָיו <small>(מלכים א' טו, כג)</small>, מרגליו. ובאה עם הפעל <b>וְאֶת</b> מְלָכֵינוּ שָׂרֵינוּ כֹּהֲנֵינוּ וַאֲבֹתֵינוּ לֹא עָשׂוּ תּוֹרָתֶךָ <small>(נחמיה ט, לד)</small>, וּבָא הָאֲרִי <b>וְאֶת</b> הַדּוֹב <small>(שמואל א' יז, לד)</small>, <b>וְאֶת</b> הַבַּרְזֶל נָפַל אֶל הַמָּיִם <small>(מלכים ב' ו, ה)</small>, מְקַבְּרִים <b>אֶת</b> הָעֹבְרִים אֶת הַנּוֹתָרִים <small>(יחזקאל לט, יד)</small>, ויתכן לפרש, <b>אֶת הָעֹבְרִים</b> עם העוברים, כלומר אנשי תמיד יקברו עם העוברים את הנותרים. וכן <b>וְאֶת הַדּוֹב</b> ועם הדוב בא הארי, וכן <b>וְאֶת הַבַּרְזֶל</b> ועם הברזל, נפל אל המים הקורה, וכן <b>וְאֶת מְלָכֵינוּ</b> עם מלכינו שרינו הרשענו אנחנו, כי גם הם לא עשו תורתיך ולא החזירו אותנו אל דרך הטובה. ויבא במקום <b>אֶל</b>. וְהָרְאָה <b>אֶת</b> הַכֹּהֵן <small>(ויקרא יג, מט)</small>, <b>אֶת</b> מִי הִגַּדְתָּ מִלִּין <small>(איוב כו, ד)</small>, וַיִּגַּשׁ דָּוִד <b>אֶת</b> הָעָם וַיִּשְׁאַל לָהֶם לְשָׁלוֹם <small>(שמואל א' ל, כא)</small>, <b>וְאֶת</b> בֵּית י"י אֲנִי הֹלֵךְ <small>(שופטים יט, יח)</small>, וַהֲימִשֵׁנִי [וַהֲמִשֵׁנִי] <b>אֶת</b> הָעַמֻּדִים <small>(שופטים טז, כו)</small>. ובמקום <b>למ"ד</b> השמוש וַיָּרֵעוּ <b>אֹתָנוּ</b> <small>(דברים כו, ו)</small>, כמו לנו, וְעָשָׂה <b>אֶת</b> דָּמוֹ כַּאֲשֶׁר עָשָׂה לְדַם הַפָּר <small>(ויקרא טז, טו)</small>. ותבא במקום <b>בי"ת</b> השמוש, <b>וְאֹתָנוּ</b> אֶל תִּמְרֹדוּ <small>(יהושע כב, יט)</small>, כמו בנו, וְהִתְחַלְּקוּ <b>אֹתָהּ</b> <small>(יהושע יח, ה)</small>, כמו בה. ותבא במקום <b>עם</b>, הָיָה רֹעֶה<b> אֶת</b> אֶחָיו <small>(בראשית לז, ב)</small>, וְלֹא נֶאֶמְנָה <b>אֶת</b> אֵל רוּחוֹ <small>(תהלים עח, ה)</small>, <b>אֵת</b> יַעֲקֹב אִישׁ וּבֵיתוֹ בָּאוּ <small>(שמות א, א)</small>, ורבים כמוהם. וכשיתחבר עם הכנוים, זה שפירושו <b>עִם</b> ידגש <b>אִתִּי</b> מִלְּבָנוֹן כַּלָּה <b>אִתִּי</b> מִלְּבָנוֹן תָּבוֹאִי <small>(שיר השירים ד, ה)</small>, וַיְכַל לְדַבֵּר <b>אִתּוֹ</b> <small>(בראשית יז, כב)</small>, וַיְכַל מֹשֶׁה מִדַּבֵּר <b>אִתָּם</b> <small>(שמות לד, לג)</small>, <b>וְאִתְּכֶם</b> יִהְיוּ אִישׁ אִישׁ לַמַּטֶּה <small>(במדבר א, ד)</small>, וְאִתָּנוּ תֵּשֵׁבוּ <small>(בראשית לד, י)</small>. וזה יבא במקום <b>עַל</b> וְהַקְטֵיר <b>אִתּוֹ</b> <small>(מלכים א' ט, כה)</small>, כמו <b>עָלָיו</b>. ויבא עם [עם] החולם בענין <b>עִם</b>, אוּלַי י"י <b>אוֹתִי</b> <small>(יהושע יד, יב)</small>, וי"י <b>אוֹתִי</b> כְּגִבּוֹר עָרִיץ <small>(ירמיה כ, יא)</small>, לְעֵינֵי הָאֲנָשִׁים הַהֹלְכִים<b> אוֹתָךְ</b> <small>(ירמיה יט, י)</small>, וּבְדַבְּרִי <b>אוֹתְךָ</b> אֶפְתַּח אֶת פִּיךָ <small>(יחזקאל ג, כז)</small>, וְגַם הֵיטֵיב אֵין <b>אוֹתָם</b> <small>(ירמיה י, ה)</small>, וְנִדְרְשָׁה אֶת י"י <b>מֵאוֹתוֹ</b> <small>(מלכים ב' ג, יא)</small>, יֵשׁ <b>אוֹתוֹ</b> דְּבַר י"י <small>(מלכים ב' ג, יח)</small>. וענין אחר <b>אֶת</b> מַחֲרַשְׁתּוֹ <b>וְאֶת אֵתוֹ</b> <small>(שמואל א' יג, כ)</small>, לַמַּחֲרֵשֹׁת <b>וְלָאֵתִים</b> <small>(שמואל א' יג, כא)</small>. ובא בדגש מקום הנח וְכִתְּתוּ חַרְבוֹתָם<b> לְאִתִּים</b> <small>(ישעיה ב, ד)</small>, כמו כֹּתּוּ <b>אִתֵּיכֶם</b> לַחֲרָבוֹת <small>(יואל ד, י)</small>, הוא הכלי שחופרין בו הנקרא מר בדברי רבותינו ז"ל <small>(עירובין עו ע"ב)</small>. וענין אחר לסימן הנמצא <b>וְאַתְּ</b> תְּדַבֵּר אֵלֵינוּ <small>(דברים ה, כד)</small>, וְאִם כָּכָה <b>אַתְּ</b> עֹשֶׂה לִּי <small>(במדבר יא, טו)</small>, <b>אַתְּ</b> כְּרוּב מִמְשַׁח הַסּוֹכֵךְ <small>(יחזקאל כה, יד)</small>. והוסיפו <b>ה"א</b> ברוב לזכר ואמרו <b>אַתָּה</b> הָרְאֵתָ לָדַעַת <small>(דברים ד, לה)</small>, ולנקבה לעולם בלא <b>ה"א</b>. ולרבים <b>אַתֶּם</b> עֲשִׂיתֶם <small>(שמואל א, יב, כ)</small>, וַיֹּאמְרוּ לָהֶם אֲחֵיהֶם מָה <b>אַתֶּם</b> <small>(שופטים יח, ח)</small>, פירוש מה אתם אומרים, כלומר מה בפיכם מן הבשורה מחקירת הארץ. ולרבות <b>וְאַתֵּן</b> צֹאנִי <small>(יחזקאל לד, לא)</small>, ובתוספת <b>ה"א</b> <b>וְאַתֵּנָה</b> יְדַעְתֶּן <small>(בראשית לא, ו)</small>.
<h3>אתה</h3>
<b>אָתָא</b> בֹקֶר וְגַם לָיְלָה <small>(ישעיה כא, יב)</small> <b>וְאָתָה</b> מֵרִבְבֹת קֹדֶשׁ <small>(דברים לג, ב)</small>, עָדֶיךָ <b>תֵאתֶה</b> <small>(מיכה ד, ח)</small>, בנוח ה<b>אל"ף</b>. וכנועה, מִצָּפוֹן זָהָב <b>יֶאֱתֶה</b> <small>(איוב לז, כב)</small>, כְּסוּפָה <b>יֶאֱתֶה</b> <small>(משלי א, כז)</small>. ובחסרון <b>למ"ד</b> הפעל ונוח ה<b>אל"ף</b> הַעִירוֹתִי מִצָּפוֹן <b>וַיַּאת</b> <small>(ישעיה מא, כה)</small>. ונקרא כבעלי ה<b>אל"ף</b>, הִנְנוּ <b>אָתָנוּ</b> <small>(ירמיה ג, כב)</small>. <b>הָאֹתִיּוֹת</b> שְׁאָלוּנִי <small>(ישעיה מה, יא)</small>, הַגִּידוּ <b>הָאֹתִיּוֹת</b> לְאָחוֹר <small>(ישעיה מא, כג)</small>, <b>וְאֹתִיּוֹת</b> וַאֲשֶׁר תָּבֹאנָה <small>(ישעיה מד, ז)</small>, קָרְבוּ <b>וַיֶּאֱתָיוּן</b> <small>(ישעיה מא, ה)</small>, כִּי פַחַד פָּחַדְתִּי <b>וַיֶּאֱתָיֵנִי</b> <small>(איוב ג, כד)</small>. בכלם נראת בהם <b>למ"ד</b> הפעל שהומרה ב<b>יו"ד</b>,<b> וַיֵּתֶא</b> רָאשֵׁי עָם <small>(דברים לג, כא)</small>, משפטו <b>וַיֶּאֱתֶה</b> וה<b>אל"ף</b> במקום <b>ה"א למ"ד</b> הפעל. <b>אֵתָיוּ</b> לֶאֱכֹל כָּל חַיְתוֹ בַּיָּעַר <small>(ישעיה נו, ט)</small>, <b>אֵתָיוּ</b> אֶקְחָה יַיִן <small>(ישעיה נו, יב)</small>, שֻׁבוּ <b>אֵתָיוּ</b> <small>(ישעיה כא, יב)</small>. והומרה ה<b>אל"ף פ"א</b> הפעל ב<b>ה"א</b> <b>הֵתָיוּ</b> לְאָכְלָה <small>(ירמיה יב, ט)</small>, לִקְרַאת צָמֵא <b>הֵתָיוּ</b> מָיִם <small>(ישעיה כא, יד)</small>, פירוש אומר למים שיבאו לקראה הצמא, והוא הנודד ממקומו מפני החרב, וענין כלם ענין ביאה כתרגום ויבא <b>וַאֲתָא</b>.
<h3>אתן</h3>
וַתִּרְאַנִי <b>הָאָתוֹן</b> <small>(במדבר כב, לג)</small>, <b>אֲתֹנוֹת</b> צְחֹרוֹת <small>(שופטים ה, י)</small>.
<b>ואשר הם בני ארבע אותיות</b>
<h3>אבנט</h3>
<b>וְאַבְנֵטְךָ</b> אֲחַזְּקֶנּוּ <small>(ישעיה כב, כב)</small>, וְעָשִׂיתָ לָהֶם <b>אַבְנֵטִים</b> <small>(שמות כח, מא)</small>, והוא אזור המכנסים, ואפשר שה<b>אל"ף</b> נוספת.
<h3>אראל</h3>
הֵן <b>אֶרְאֶלָּם</b> צָעֲקוּ חֻצָה <small>(ישעיה לג, ז)</small>, המלאך שלהם, ואראל שם גדולה הוא, כמו שפירשתי במלת <b>אריאל</b>. וקרוב אני לומר כי הכל אחד בשרש, ואף על פי שנפלה ה<b>יו"ד</b> ב<b>אֶרְאֶלָּם</b>. וגם רבותינו ז"ל זכרו המלאכים הקדושים בזה הלשון לרוב גדולתם באמרם <small>(כתובות קד ע"א)</small> אראלים ומצוקים אחזו בארון הקדש, נצחו אראלים את המצוקים ונשבה ארון הקרש. אמרו אראלים על המלאכים לרוב גדולתם, ומצוקים על בני אדם החשובים והגדולים, כמו שכתוב כִּי לַי"י מְצֻקֵי אֶרֶץ וַיָּשֶׁת עֲלֵיהֶם תֵּבֵל <small>(שמואל א' ב, ח)</small>, שדרשו בו רבותינו <small>(יומא לח ע"ב)</small> שהחסידים והגדולים נקראו מצוקי ארץ ועליהם מתקיימת תבל. ורבי אדנים פירש <b>אֶרְאֶלָּם</b> מלה מורכבת <b>אֶרְאֶה לָהֶם</b> כמו בִּשְּׁלָם הַבָּשָׂר <small>(מלכים א' יט, כא)</small>, בשל להם. וכן כתבו אדני אבי ע"ה ופירשו ככה אמר הנביא, אראה להם לישראל צרות, שיצעקו חוצה ומלאכי שלום שהיו באים בדברי שלום מר יבכיון נשמו מסילות וגו'. ו<b>רבי אברהם בן עזרא</b> פירש כי היא ירושלים, כי כן נקראת הוֹי <b>אֲרִיאֵל אֲרִיאֵל</b> <small>(ישעיה כט, א)</small>, והטעם כאשר יראו אראלם הרוס, אז יצעקו חוצה.
<h3>ארגז</h3>
תָּשִׂימוּ <b>בָאַרְגַּז</b> מִצִּדּוֹ <small>(שמואל א' ו, ח)</small>, פירושו תיבה, וכן אמר התרגום <b>תְּשֵׁווּן בְּתֵיבוּתָא מִסְטְרֵיהּ</b>.
<b>ואשר הם בני חמש אותיות</b>
<h3>אֲגַרְטְלֵי</h3>
זהב, <b>אֲגַרְטְלֵי</b> כֶסֶף <small>(עזרא א, ט)</small>, ופירוש המלה כלים שנותנין בהם מים לידים <b>אורזל"ש</b> בלע"ז [ראמין].
<h3>אדרכן</h3>
<b>וַאֲדַרְכֹּנִים</b> רִבּוֹ <small>(דברי הימים א' כט, ז)</small>, <b>לַאֲדַרְכֹנִים</b> אָלֶף <small>(עזרא ח, כז)</small>, מטבע ידוע אצלם.
<h3>אֲחַשְׁדַּרְפְּנִים</h3>
<small>(אסתר ח, ט)</small>, אדני אבי ע"ה פירש כי הוא מלה מורכבת, כי אחש הוא שם הגדול בלשון ארמית, וכן אחשורוש אחש ורוש, והכן מלת אחשדרפנים אחשי דרי פנים, פירוש השרים הגדולים העומדים תמיד בפנים, כלומר הרואים פני המלך תמיד, וכן...
<h3>אֲחַשְׁתְּרָנִים</h3>
<small>(אסתר ח, י)</small> מלה מורכבת. והכן המלה אחשי תרין וה<b>יו"ד</b> וה<b>מ"ם</b> סימן הרבים. ופירוש המלה בהמות גדולות ונכבדות משני מינים מסוס ומחמור, והוא מה שאמר <b>בני הרמכים</b> בני הסוסיות, כי הסוסיא בלשון ערבי רמכ"א.
<h3>אלגבישׁ</h3>
אַבְנֵי <b>אֶלְגָּבִישׁ</b> <small>(יחזקאל יג, יא)</small>, הם אבני הברד הגדולות, ועוד נכתבנו בשרש <b>גבשׁ</b>.
<h3>ארגמן</h3>
הוא צבע אדום הנקרא קְרִימֵ"ז כרמז. ובא ב<b>ו"ו</b> במקום ה<b>מ"ם</b> <b>וּבָאַרְגְּוָן</b> וְכַרְמִיל וּתְכֵלֶת <small>(דברי הימים ב' ב, ו)</small>, ותרגום ארגמן <b>אַרְגְּוָנָא</b>. והגאון <b>רבינו סעדיה</b> ז"ל פירש, כי תולעת שני הוא הנקרא <b>כרמ"ז</b>, אם כן הוא ארגמן צבע אדום אחר, ואומרים שהוא הצבע שקורין <b>לקַ"א</b>. ובערבי נקראת <b>ארגוא"ן</b>, כן כתב <b>רבי יונה</b>.
נשלמה אות ה<b>אל"ף</b>
<h2><span style="color:Gray;">אות הב'</span></h2>
<h3>בבת</h3>
נֹגֵעַ <b>בְּבָבַת</b> עֵינוֹ <small>(זכריה ב, יב)</small>, אישון עינו, והוא שחרות העין שהצורה נראית בו. והפילו ה<b>בי"ת</b> האחת ואמרו בַּת עֵינֵךְ <small>(איכה ב, יח)</small>. והנכון והישר, שהמלה נחה ה<b>עי"ן</b> ויהיה <b>בָּבָה</b> על משקל <b>קָמָה,</b> <b>בָּמָה</b> לפיכך לא נשתנה ה<b>בי"ת</b> בסמיכות לשוא.
<h3>באר</h3>
<b>בֵּאֵר</b> אֶת הַתּוֹרָה הַזֹּאת <small>(דברים א, ה)</small>, פעל עבר, <b>בַּאֵר</b> הֵיטֵב <small>(דברים כז, ח)</small>, מקור, <b>וּבָאֵר</b> עַל הַלֻּחוֹת <small>(חבקוק ב, ב)</small>, פירש את התורה, פירש היטב. וענין אחר מַעְיַן גַּנִּים <b>בְּאֵר</b> מַיִם חַיִּים <small>(שיר השירים ד, טו)</small>, חָפַרְתִּי אֶת <b>הַבְּאֵר</b> הַזֹּאת <small>(בראשית כא, ל)</small>, <b>וּבְאֵר</b> צָרָה נָכְרִיָּה <small>(משלי כג, כז)</small>, והקבוץ וְכָל <b>הַבְּאֵרֹת</b> אֲשֶׁר חָפְרוּ <small>(בראשית כו, טו)</small>. ובסמוך לא נשתנה וַיַּחְפֹּר אֶת <b>בְּאֵרֹת</b> הַמַּיִם <small>(בראשית כו, יח)</small>. ונשתנה <b>בֶּאֱרֹת בֶּאֱרֹת</b> חֵמָר <small>(בראשית יד, י)</small>, ועניינם ידוע והוא שמימיו נובעין.
<h3>באשׁ</h3>
<b>וּבָאַשׁ</b> הַיְאֹר <small>(שמות ז, יח)</small>, וַיָּרֻם תּוֹלָעִים<b> וַיִּבְאַשׁ</b> <small>(שמות טז, כ)</small>, פתח באתנח. <b>והשם</b> וָאַעֲלֶה <b>בְּאֹשׁ</b> מַחֲנֵיכֶם <small>(עמוס ד, י)</small>. ומשקל אחר וְעָלָה <b>בָאְשׁוֹ</b> וְתַעַל צַחֲנָתוֹ <small>(יואל ב, כ)</small>, וּפִגְרֵיהֶם יַעֲלֶה <b>בָאְשָׁם</b> <small>(ישעיה לד, ג)</small>, בשוא ה<b>אל"ף</b>. <b>והפעל הכבד</b> [הִפְעִיל] והוא <b>עומד</b> וְלֹא <b>הִבְאִישׁ</b> וְרִמָּה לֹא הָיְתָה בּוֹ <small>(שמות טז, כד)</small>, <b>הִבְאִישׁוּ</b> נָמַקּוּ חַבּוּרֹתָי <small>(תהלים לח, ו)</small>. <b>והיוצא יַבְאִישׁ</b> יַבִּיעַ שֶׁמֶן רוֹקֵחַ <small>(קהלת י, א)</small>, עניו סרחון, <b>לְהַבְאִישֵׁנִי</b> בְּישֵׁב הָאָרֶץ <small>(בראשית לד, ל)</small>, כמו שירחיק האדם דבר המבאיש, אֲשֶׁר <b>הִבְאַשְׁתֶּם</b> אֶת רֵיחֵנוּ בְּעֵינֵי פַרְעֹה <small>(שמות ה, כא)</small>. ואמר <b>בְּעֵינֵי</b> סמוך אל <b>ריח</b> ואף על פי שעל דרך המשל היה לו לומר באפי שב אל הענין, כלומר שלא ירצו לראותינו ולהביט אלינו כמו שירחיק אדם הדבר הנבאש ולא ירצה לראותו. וכן <b>הַבְאֵשׁ הִבְאִישׁ</b> בְּעַמּוֹ <small>(שמואל א' כז, יב)</small>, כל אשר תמצא בלשון הזה הם ענין סרחון אבל תפרש כל אחד לפי ענין הקרוב אליו, <b>לְהַבְאִישֵׁנִי</b> בְּישֵׁב הָאָרֶץ להתעיבני ולמאוס בי כמו שימאס אדם בדבר המבאיש. וכן וְרָשָׁע <b>יַבְאִישׁ</b> וְיַחְפִּיר <small>(משלי יג, י)</small>. <b>והנפעל</b> כִּי <b>נִבְאֲשׁוּ</b> בְּדָוִד <small>(שמואל ב' י, ו)</small>, <b>נִבְאַשְׁתָּ</b> אֶת אָבִיךָ <small>(שמואל ב' טז, כא)</small>. <b>וההתפעל</b> כִּי <b>הִתְבָּאֲשׁוּ</b> עִם דָּוִיד <small>(דברי הימים א' יט, ו)</small>, כלם מתפרשים בזה הענין. וְתַחַת שְׂעֹרָה <b>בָאְשָׁה</b> <small>(איוב לא, לט)</small>, בשוא ה<b>אל"ף</b>, זרע הנבאש והפחות. וַיַּעַשׂ <b>בְּאֻשִׁים</b> <small>(ישעיה ה, ב)</small>, ענבים נבאשים ופחותים <b>למברושקש</b> בלע"ז, או הדומה להם מהפירות הפחותים, או היא מין ממיני הקוצים. ורבינו סעדיה ז"ל פירשו ענבים רעים, תרגום וירע <b>וּבְאֵישׁ</b>. ורבינו האיי ז"ל פירשו מין ממיני הענבים הרע שבהם, ומפורסם הוא מלשון משנה <small>(מעשרות פרק א, משנה ב)</small> הענבים האובשים במוקדם ה<b>אל"ף</b> על ה<b>בי"ת</b>.
<h3>בג</h3>
בְּפַת <b>בַּג</b> הַמֶּלֶךְ <small>(דניאל א, ח)</small>, פת מאכל המלך, וְאֹכְלֵי פַת <b>בָּגוֹ</b> <small>(דניאל יא, כו)</small>, פת מאכלו, פַּתְ <b>בָּגָם</b> <small>(דניאל א, טז)</small>, מאכלם. וּנְתַתִּיךָ <b>לְבַג</b> [לְבַז] לַגּוֹיִם <small>(יחזקאל כה, ז)</small>, כתיב כן פירושו ונתתיך למאכל, וקרי לבז כי הענין קרוב זה לזה, וה<b>זי"ן גימ"ל</b> באלפא ביתא דא"ט ב"ח.
<h3>בגד</h3>
כָּל רֵעֶיהָ <b>בָּגְדוּ</b> בָהּ <small>(איכה א, ב)</small>, שָׁלוּ כָּל <b>בֹּגְדֵי</b> בָגֶד <small>(ירמיה יב, א)</small>, <b>וּבוֹגֵד</b> וְלֹא <b>בָגְדוּ</b> בוֹ <small>(ישעיה לג, א)</small>, <b>בָּגוֹדָה</b> אֲחוֹתָהּ יְהוּדָה <small>(ירמיה ג, ז)</small>, <b>תאר</b> לנקבה, והמשפט <b>בְּגוֹדָה</b> בשוא בפלס <b>רְחוֹקָה, גְדוֹלָה</b>. <b>בְּבִגְדוֹ</b> בָהּ <small>(שמות כא, ח)</small>, וּבְאֵשֶׁת נְעוּרֶיךָ אַל <b>יִבְגֹּד</b> <small>(מלאכי ב, טו)</small>, בחלם, ובפתח, מַדּוּעַ <b>נִבְגַּד</b> אִישׁ בְּאָחִיו <small>(מלאכי ב, י)</small>. והחכם רבי יעקב בן אלעזר כתב שהוא בנין נפעל ואיננו נכון, כי פעלי הקשר לא יבא מהם פעול ונפעל ונקשר עם מים אכן בָּגְדָה אשׁה מרעה <small>(ירמיה ג, כ)</small>. <b>והשם</b> וּבֶגֶד בּוֹגְדִים בָּגָדוּ <small>(ישעיה כד, טז)</small>, בשש נקודות, כָּל <b>בֹּגְדֵי בָגֶד</b> <small>(ירמיה יב, א)</small>. ומשקל אחר נְבִיאֶיהָ פֹּחֲזִים אַנְשֵׁי <b>בֹּגְדוֹת</b> <small>(צפניה ג, ד)</small>, בפלס הִנֵּה <b>הַסֹּלְלוֹת</b> בָּאוּ הָעִיר <small>(ירמיה לב, כד)</small>, ענין מי שעובר על ברית חברו ומשקר בו בבטחו בו. וענין אחר <b>וּבֶגֶד</b> לִלְבֹּשׁ <small>(בראשית כח, כ)</small>, בשש נקדות, וְלָבַשׁ <b>בְּגָדִים</b> אֲחֵרִים <small>(ויקרא ו, ד)</small>, בְּכָל עֵת יִהְיוּ <b>בְגָדֶיךָ</b> לְבָנִים <small>(קהלת ט, ח)</small>. ובלשון נקבות, אֶת <b>בִּגְדֵי</b> עֵשָׂו בְּנָהּ הַגָּדֹל הַחֲמֻדֹת <small>(בראשית כז, טו)</small>. והקבוץ בלשון נקבות, קְצִיעוֹת כָּל <b>בִּגְדֹתֶיךָ</b> <small>(תהלים מה, ט)</small>, וענינם ידוע.
<h3>בד</h3>
וּמִכְנְסֵי <b>בַד</b> <small>(ויקרא ו, ג)</small>, מכנסי פשתן, מִדּוֹ<b> בַד</b> <small>(שם)</small> מלבוש פשתן, <b>וי"ו</b> <b>מִדּוֹ</b> נוספת כ<b>וי"ו</b> <b>בְּנוֹ</b> [בעור] צִפֹּר <small>(במדבר כג, יח)</small>, לָבֻשׁ<b> בַּדִּים</b> <small>(יחזקאל ט, ב)</small>, לבוש בגדי פשתן. וענין אחר מֵפֵר אֹתוֹת <b>בַּדִּים</b> <small>(ישעיה מד, כה)</small>, אותות הכוזבים, חֶרֶב אֶל <b>הַבַּדִּים</b> <small>(ירמיה נ, לו)</small>, אל הכוזבים, כלומר הקוסמים, וכן תרגם יונתן <b>קִסְמָהָא</b>. ואדני אבי ז"ל פירשו בעלי אבות מתרגום אוֹב וְיִדְּעוֹנִי<b> [</b>אֶל הָאֹבֹת וְאֶל הַיִּדְּעֹנִים] <small>(ויקרא יט, לא)</small> <b>בִּדִּין וּדְכוּרוּ</b>, והכל פירוש אחד, כי בדין הוא לשון כזב, כמו אֲשֶׁר <b>בָּדָא</b> מִלִּבֹּד [מִלִּבּוֹ] <small>(מלכים א' יב, לג)</small>, <b>בַּדֶּיךָ</b> מְתִים יַחֲרִישׁו <small>(איוב יא, ג)</small>, ורוב דבריך בהצדיקך עצמך מחרישים בני אדם. לֹא [לוֹ] אַחֲרִישׁ <b>בַּדָּיו</b> <small>(איוב מא, ד)</small>, כזביו או פירושו גבורותיו, לֹא כֵן <b>בַּדָּיו</b> <small>(ישעיה טז, ו)</small> לא אמת כזביו, כלומר לא נתקיימו דבריו שהיה מדבר בגאוה ויש מי שפירשו בניו, כלומר לא יעשו כן בניו כי תפסק מלכותו. וענין אחר <b>בַדֵּי</b> עֲצֵי שִׁטִּים <small>(שמות כה, יג)</small>, וַתַּעַשׂ<b> בַּדִּים</b> <small>(יחזקאל יז, ו)</small>, וַתֵּצֵא אֵשׁ מִמַּטֵּה <b>בַדֶּיהָ</b> <small>(יחזקאל יט, יד)</small>, פארות האילן הגסים יקראו <b>בַּדִּים</b> והקטנים היוצאים מהם ענפים. ואברי האדם נקראו <b>בַּדִּים</b> לפי שהם לאדם כבדים לאילן, יֹאכַל <b>בַּדֵּי</b> עוֹרוֹ יֹאכַל <b>בַּדָּיו</b> <small>(איוב יח, יג)</small> ויש מפרשים, <b>בדי עורו ובדיו</b> בניו שהבנים לאדם כבדים לאילן. וכן וְכִלְּתָה <b>בַדָּיו</b> <small>(הושע יא, ו)</small> ויתכן שיהיה שרש כלם <b>בָּדַד</b>. <b>בַּדֵּי</b> שְׁאֹל תֵּרַדְנָה <small>(איוב טז, יז)</small>, <b>דֵּי</b> מלה נוספת, וטעמו בשאול תרדנה. וכן <b>בְּדֵי</b> שֹׁפָר יֹאמַר הֶאָח <small>(איוב לט, כה)</small>, בשופר וכן וְיִגְעוּ עַמִּים <b>בְּדֵי</b> רִיק <small>(ירמיה נא, נח)</small>, בריק. ואף על פי שאמרו כי <b>דֵּי</b> מלה נוספת, קצת מלת ענין יש בה כי יורה להגדלה הדבר ולהתמדתו. וכן פירש אדוני אבי עליו השלום. ופירוש בשְׁאֹל תֵּרַדְנָה טעם תֵּרַדְנָה על התקוות שזכר פעמים <b>תקותי</b>, כלומר איפה תקותי כי בשאול תרדנה כל התקוות שיש לי, כמו שאמר אִם אֲקַוֶּה שְׁאוֹל בֵּיתִי <small>(איוב יז, יג)</small>, ויש מי שפירש בדי שאול ירכתי שאול. ועוד פירשו בו, על אברי האדם שהם כמו הבדים לאילן, והוא חסר ופירושו, בדי גופי בשאול תרדנה. והחכם רבי משה בן עזרא כתב כי השרשים הנכנסים תחת הארץ ומתפשטים כלפי מטה הם הנקראות בדי שאול, וכן פירוש הפסוק לפי פירושו כי תקוותינו תרדנה תחת הארץ כבדי שאול. גם פירש כי על הגידים אמר בדי שאול דרך העברה.
<h3>בדד</h3>
<b>בָּדָד</b> יֵשֵׁב <small>(ויקרא יג, מו)</small>, יחידי ובדד אינו <b>שם תאר</b> לזכר לבד כי גם לנקבה ולרבים ימצא אֵיכָה יָשְׁבָה <b>בָדָד</b> <small>(איכה א, א)</small>, <b>בָּדָד</b> יִשְׁכֹּנוּ <small>(ירמיה מט, לא)</small> ובא עם <b>למ"ד</b> השמוש כדרך השם לא שם התאר שֹׁכְנִי <b>לְבָדָד</b> <small>(מיכה ז, יד)</small>, לפיכך אנו אומרים כי אינו תאר אבל הוא שם היחידות. ויבא בענין <b>בֶּטַח</b> כי השוכן בטח הוא יושב יחידי אין צריך להרבות אנשים לעזר שיהיו עמו לפיכך אמר <b>בָּדָד</b> יִשְׁכֹּנוּ, שֹׁכְנִי <b>לְבָדָד,</b> וַיִּשְׁכֹּן יִשְׂרָאֵל בֶּטַח <b>בָּדָד</b> <small>(דברים לג, כח)</small>, וכן י"י <b>בָּדָד</b> יַנְחֶנּוּ <small>(דברים לב, יב)</small>. ובכפול אות הכפל, <b>בַּד בְּבַד</b> <small>(שמות ל, לד)</small>, אחד באחד כלומר שיהיו שחוקים כל אחר לבדו. ויש מפרשים משקל במשקל. וכן תרגם אנקלוס רוצה לומר שישקול כל אחד ואחד לבדו מפני ההכרע, או שיהיה משקל זה כמשקל זה כי היה בהם שהיה משקלם שוה והם המפורשים בתורה נטף ושחלת וחלבנה ולבונה. וכן אמרו רבותינו ז"ל <small>(כריתות ו ע"א)</small>, הצרי והצפורן לבונה וחלבנה משקל שבעים שבעים מנה. ורוב המשתמשם בזה השם עם <b>למ"ד</b>, מִשְׁפַּחַת בֵּית דָּוִיד <b>לְבָד</b> וּנְשֵׁיהֶם <b>לְבָד</b> <small>(זכריה יב, יב)</small>, והוא קמוץ ובסמוך פתח, <b>לְבַד</b> מִשָּׂרֵי הַנִּצָּבִים <small>(מלכים א' ה, ל)</small>, <b>לְבַד מִמְכָּרָיו</b> <small>(דברים יח, ח)</small>. והכניסו עליו עוד ה<b>מ"ם</b> <b>מִלְּבַד</b> שַׁבְּתֹת י"י <small>(ויקרא כג, לח)</small>, <b>מִלְּבַד</b> נְשֵׁי בְנֵי יַעֲקֹב <small>(בראשית מו, כו)</small>, זולת נשׁי בני יעקב ועם הכנוים ידגש וַיִּוָּתֵר יַעֲקֹב <b>לְבַדּוֹ</b> <small>(בראשית לב, כד)</small>, יִהְיוּ לְךָ <b>לְבַדֶּךָ</b> <small>(משלי ה, יז)</small>, אֵין עוֹד <b>מִלְּבַדּוֹ</b> <small>(דברים ד, לה)</small>, הדגש לחסרון אות הכפל ופירושו זולתו. וְהוּשַׁבְתֶּם<b> לְבַדְּכֶם</b> <small>(ישעיה ה, ח)</small>, אתם יחידים אין אחר עמכם. <b>והפעל ממנו</b> וְאֵין <b>בּוֹדֵד</b> בְּמוֹעָדָיו <small>(ישעיה יד, לא)</small>, כלומר אין מתיחד במועדיו, רוצה לומר בזמנים שיתן נבוכדנצר לחיילותיו ביום הזה ובזמן הזה תהיו מוכנים ומזומנים ללכת למלחמה אין אחד מהם שיתיחר לעצמו ויפרד וימנע ללכת כי כלם יבאו יחד. וכן תרגם יונתן <b>וְלֵית דִמְאַחַר בְּזִמְנוֹהִי</b>. ואפשר כי על נבוכדנצר אמר כמו שפירשתי, וזה הוא שאמר כִּי מִצָּפוֹן עָשָׁן בָּא <small>(שם)</small> והיא בבל שהיא גם לצפון ארץ פלשתים כמו לצפון ארץ ישראל ובאותו חרבן שהחריב מלך בבל ארץ פלשתים נושעו ישראל שהיו הפלשתים לוחצים אותם. ויתכן גם כן לפרש כי על פרעה אמר שהכה בפלשתים כמו שנאמר בספר ירמיהו בְּטֶרֶם יַכֶּה פַרְעֹה אֶת עַזָּה <small>(ירמיה מז, א)</small>, ואמר הִנֵּה מַיִם עֹלִים מִצָּפוֹן וְהָיוּ לְנַחַל שׁוֹטֵף וגו' <small>(שם)</small>. אבל לענין הפרשה נראה יוחל לפרש כי על חזקיהו אמר שאמר בתחלת הפרשה אַל תִּשְׂמְחִי פְלֶשֶׁת כֻּלֵּךְ כִּי נִשְׁבַּר שֵׁבֶט מַכֵּךְ <small>(ישעיה יד, כח-כט)</small>, ואמר זה בשנת מות המלך אחז ומלך חזקיהו, ואמר<b> אַל תִּשְׂמְחִי פְלֶשֶׁת כֻּלֵּךְ כִּי נִשְׁבַּר שֵׁבֶט מַכֵּךְ</b> והוא עזיהו שהכה בפלשתים כמו שאמר בדברי הימים <small>(דברי הימים ב' כו, ו)</small>, וכשמת שֹמחו והיו לוחצים ישראל גם בימי אחז ואמר עתה <b>אַל תִּשְׂמְחִי</b> כמו ששמחת עד עתה <b>כִּי נִשְׁבַּר שֵׁבֶט מַכֵּךְ</b> והוי עזיהו כי מזרעו יצא עתה שיכך והוא חזקיהו הִכָּה אֶת פְּלִשְׁתִּים <b>עַד עַזָּה וְאֶת גְּבוּלֶיהָ</b> כמו שכתוב בספר מלכים, <small>(מלכים ב' יח, ח)</small>, וזה הוא שאמר כִּי מִשֹּׁרֶשׁ נָחָשׁ יֵצֵא צֶפַע <small>(ישעיה יד, כט)</small>, מבני בניו של עזיהו יצא חזקיהו ועזה היא לדרום ארץ ישראל לפיכך אמר <b>כִּי מִצָּפוֹן עָשָׁן בָּא</b>, בארץ ישראל שהיא צפונית לעזה ואין מי שמתאחד במועדים שיתן חזקיהו לבא למלחמה על פלשתים כי כולם יבאו בשמחה. פֶּרֶא <b>בּוֹדֵד</b> לוֹ <small>(הושע ח, ט)</small>, כְּצִפּוֹר <b>בּוֹדֵד</b> עַל גָּג <small>(תהלים קב, ח)</small>, כלומר יחידי.
<h3>בדא</h3>
בַּחֹדֶשׁ אֲשֶׁר <b>בָּדָא</b> מִלִּבֹּד [מִלִּבּוֹ] <small>(מלכים א' יב, לג)</small>, כִּי מִלִּבְּךָ אַתָּה <b>בוֹדָאם</b> <small>(נחמיה ו, ח)</small>, משפטו <b>בּוֹדְאָם</b> בהראות ה<b>אל"ף</b>, עניינם אשר כזב מלבו, כי מלבך אתה כוזבם. וסמך הלשון הזה אל הלב כי עניין מציאת הכזב במחשבת הלב ואחר כך יוציאנו בפה.
<h3>בדל</h3>
לֹא <b>נִבְדְּלוּ</b> הָעָם יִשְׂרָאֵל <small>(עזרא ט, א)</small>, [נִפְעַל] וְכָל <b>הַנִּבְדָּל</b> מֵעַמֵּי הָאֲרָצוֹת אֶל תּוֹרַת הָאֱלֹהִים <small>(נחמיה י, כט)</small>, <b>הִבָּדְלוּ</b> מִתּוֹךְ הָעֵדָה הַזֹּאת <small>(במדבר יז, כא)</small>, <b>וַיִּבָּדֵל</b> אַהֲרֹן לְהַקְדִּישׁוֹ <small>(דברי הימים א' כג, יג)</small>, <b>והכבד</b> [הִפְעִיל] <b>הַבְדֵּל יַבְדִּילַנִי</b> <small>(ישעיה נו, ג)</small>, <b>הִבְדִּיל</b> י"י אֶת שֵׁבֶט הַלֵּוִי <small>(דברים י, ח)</small>. <b>וְהִבְדִּילָה</b> הַפָּרֹכֶת לָכֶם <small>(שמות כו, לג)</small>, מלרע שלא כמשפט. לֹא <b>יַבְדִּיל</b> <small>(ויקרא א, יז)</small>, כלם עניין הפרשה. וְהֶעָרִים <b>הַמִּבְדָּלוֹת</b> לִבְנֵי אֶפְרַיִם <small>(יהושע טז, ט)</small> החירק במקום שורק ומשפטו מובדלות פירושו מופרשות, או יהיה תאר <b>מִבְדַּל</b> בפלס וַיְהִי <b>הַמֶּלְצַר</b> <small>(דניאל א, יא)</small>. אוֹ <b>בְדַל</b> אֹזֶן <small>(עמוס ג, יב)</small>, אמר בו התרגום <b>חַסְחוֹס דְאוֹדָן</b> הקשה שבאזן. או פירושו מענין הבדלה כלומר הפרשה מהאזן מעט, או אחר מן האזן. ויתכן לפרש כי <b>בי"ת</b> בדל אזן היא <b>בי"ת</b> השרות ויהיה פירושו, הרך שבאון והוא הדל שבאון. וענין אחר אֶת <b>הַבְּדִיל</b> <small>(במדבר לא, כב)</small>, והקבוץ בדילים, וְאָסִירָה כָּל <b>בְּדִילָיִךְ</b> <small>(ישעיה א, כה)</small>, אֶת הָאֶבֶן <b>הַבְּדִיל</b> <small>(זכריה ד, י)</small>, חסר הסמוך, כמו הָאָרוֹן הַבְּרִית <small>(יהושע ג, יד)</small>, מין ממיני המתכות <b>אשטיי"ן</b> [<b>שטני"ו</b>] בלע"ז.
<h3>בדק</h3>
<b>לִבְדּוֹק</b> וּלְחַזֵּק הַבָּיִת <small>(דברי הימים ב' לד, י)</small>. <b>והשם</b> לְחַזֵּק <b>בֶּדֶק</b> הַבָּיִת <small>(מלכים ב' כב, ה)</small>, בשש נקודות, מַחֲזִיקֵי <b>בִּדְקֵךְ</b> <small>(יחזקאל כז, ט)</small>, הוא מקום השבר וההריסה, ונקרא כן לפי שהוא צריך חיפוש כי הבדיקה הוא לשון חפוש בדברי רבותינו ז"ל <small>(מגילה כה ע"ב)</small>, בדקו אחריו ומצאו בו שמץ פסול, בודקין את החמץ לאור הנר <small>(פסחים ב ע"א)</small>.
<h3>בהה</h3>
תֹהוּ<b> וָבֹהוּ</b> <small>(בראשית א, ב)</small>, ענין שממון ורקות. וה<b>ו"ו</b> תמורת <b>ה"א למ"ד</b> הפעל. ואמרו חכמי המחקר כי <b>תֹהוּ</b> הוא הדבר שאין לו דמות וצורה והוא מזומן ומעותד לקבל כל דמות וכל צורה וקורין לו בלשון יוני <b>היולי</b>, ו<b>בֹהוּ</b> הוא הצורה והוא הדבר שיש לו כח וגבורה להלביש את ההיולי דמות ותמונה, ובהתחברם ברצון האל היתה בריאת העולם.
<h3>בהט</h3>
<b>בַּהַט</b> וָשֵׁשׁ <small>(אסתר א, ו)</small>, אמרו שהוא הנקרא בערבי <b>בלנ"ט</b> והוא דומה לשיש.
<h3>בהל</h3>
וַתֵּרֶא כִּי <b>נִבְהַל</b> מְאֹד <small>(שמואל א' כח, כא)</small>, <b>נפעל עבר</b> כי הוא פתח והמסורת עליו לית כוותיה פתח. <b>נִבֳהָל</b> לַהוֹן אִישׁ רַע עָיִן <small>(משלי כח, כב)</small>, בינוני כי הוא קמוץ וה<b>בי"ת</b> מפואר בקמץ חטף, כִּי כָלָה אַךְ <b>נִבְהָלָה</b> <small>(צפניה א, יח)</small>, <b>מלרע</b>. ודרך הנפעל במלת <b>כָּלָה</b> שאמר שתהיה נבהלה, כמו מַכָּה נַחְלָה <small>(ירמיה יד, יז)</small>, ובשרש <b>חָלָה</b> נבאר היטב. כִּי <b>נִבְהֲלוּ</b> מִפָּנָיו <small>(בראשית מה, ג)</small>, אַל <b>תִּבָּהֵל</b> מִפָּנָיו תֵּלֵךְ <small>(קהלת ח, ג)</small>, תִּגַּע עָדֶיךָ <b>וַתִּבָּהֵל</b> <small>(איוב ד, ה)</small>, וִידֵי עַם הָאָרֶץ <b>תִּבָּהַלְנָה</b> <small>(יחזקאל ז, כז)</small>, בפתח ה<b>ה"א</b> באתנח. <b>והכבד [</b>פִּעֵל<b>]</b> <b>וִיבַהֶלְךָ</b> פַּחַד פִּתְאֹם <small>(איוב כב, י)</small>, וּבְסוּפָתְךָ <b>תְבַהֲלֵם</b> <small>(תהלים פג, טז)</small>, לְיָרְאָם <b>וּלְבַהֲלָם</b> <small>(דברי הימים ב' לב, יח)</small>. <b>וכבד אחר, [</b>הִפְעִיל<b>]</b> וְשַׁדַּי <b>הִבְהִילָנִי</b> <small>(איוב כג, טז)</small>. <b>והשם</b> וְהִפְקַדְתִּי עֲלֵיכֶם <b>בֶּהָלָה</b> <small>(ויקרא כו, טז)</small>, וּשְׁנוֹתָם <b>בַּבֶּהָלָה</b> <small>(תהלים עח, לג)</small>. והקבוץ עִיר <b>וּבֶהָלוֹת</b> <small>(ירמיה טו, ח)</small>, ענין אימה ובעתה. וענין אחר <b>הכבד</b> <b>וַיַּבְהִלוּ</b> לְהָבִיא אֶת הָמָן <small>(אסתר ו, יד)</small>. <b>וכבד אחר</b> <b>[</b>הִפְעִיל<b>] וַיְבַהֵל</b> אֶת תַּמְרוּקֶיהָ <small>(אסחר ב, ט)</small>, אַל <b>תְּבַהֵל</b> בְּרוּחֲךָ <small>(קהלת ז, ט)</small>, ענין מהירות וחפזון. ויש לפרש מזה <b>נִבֳהָל</b> לַהוֹן <small>(משלי כח, כב)</small>, וכן נַחֲלָה מְבֹחֶלֶת [<b>מְבֹהֶלֶת</b>] בָּרִאשֹׁנָה <small>(משלי כ, כא)</small>, וֵאלֹהִים אָמַר <b>לְבַהֲלֵנִי</b> <small>(דברי הימים ב' לה, כא)</small>, למהרני ולזרזני. ורבי יונה פירש בו ענין רוממות וגדולה והפלגה.
<h3>בהם</h3>
זֹאת <b>הַבְּהֵמָה</b> אֲשֶׁר תֹּאכֵלוּ <small>(דברים יד, ד)</small>, <b>בְּהֵמָה</b> וָרֶמֶשׂ <small>(בראשית א, כד)</small>, ה<b>ה"א</b> לסימן הנקבה. ובסמוך וְאֵת <b>בֶּהֱמַת</b> הַלְוִיִּם <small>(במדבר ג, מא)</small>, אבל תַּחַת <b>בְּהֶמְתָּם</b> <small>(במדבר ג, מה)</small>, <b>בְּהֶמְתְּךָ</b> לֹא תַרְבִּיעַ כִּלְאַיִם <small>(ויקרא יט, יט)</small>, אינו יוצא מגזרת בהמה כי אם מגזרת <b>בְּהֶמֶת</b>, ואם לא נמצא, כי לא יאמר מבהמה בְּהֶמְתְּךָ כי אם <b>בְּהֵמָתְךָ</b> כאשר כתבתי בחלק הדקדוק בשער השמות והוא שם כלל ופעם פרט. כִּי אִם <b>הַבְּהֵמָה</b> אֲשֶׁר אֲנִי רֹכֵב בָּהּ <small>(נחמיה ב, יב)</small>, הִנֵּה נָא<b> בְהֵמוֹת</b> אֲשֶׁר עָשִׂיתִי עִמָּךְ <small>(איוב מ, טו)</small>, בהמה אחת ששמה בהמות. ויש אומרים כי כן שְׁאַל נָא <b>בְהֵמוֹת</b> וְתֹרֶךָּ <small>(איוב יב, ז)</small>, לפי שאמר <b>וְתֹרֶךָּ</b> לשון יחידה, ואין צורך כי טעם <b>וְתֹרֶךָּ</b> כל אחת ואחת מהבהמות. או מלת <b>וְתֹרֶךָּ</b> נופלת על מין הבהמות. וכן וְעוֹף הַשָּׁמַיִם וְיַגֶּד לָךְ <small>(שם)</small>. ובסמוך <b>בַּהֲמוֹת</b> שָׂדָי <small>(תהלים ח, ח)</small>, גַּם <b>בַּהֲמוֹת</b> שָׂדֶה תַּעֲרוֹג אֵלֶיךָ <small>(יואל א, כ)</small>, <b>בַּהֲמוֹת</b> נֶגֶב <small>(ישעיה ל, ו)</small>, ופירוש הפסוק התנבא הנביא שיצאו בהמות הנגב לאכול ישראל ההולכים לבקש עזר ממצרים ונושאים על כתף עירים חיליהם ועל דבשת גמלים אוצרותם לתת שחד למצרים לעזור והם עם שלא יועילו למו. והבהמות שאמר הנביא הם אשר אמר לָבִיא וָלַיִשׁ מֵהֶם אֶפְעֶה וְשָׂרָף מְעוֹפֵף <small>(שם)</small>. ויקרא מצרים נגב לפי שהיא דרומית לארץ ישראל. או יהיה פירוש נגב כפירוש אֶרֶץ הַנֶּגֶב נְתַתָּנִי <small>(שופטים א, טו)</small>, כי מדור חיות רעות במדבר ובארץ הנגב.
<h3>בהן</h3>
וְעַל <b>בֹּהֶן</b> יָדוֹ הַיְמָנִית <small>(ויקרא יד, יז)</small>, גודל. ולרבים <b>בְּהֹנוֹת</b> יְדֵיהֶם וְרַגְלֵיהֶם מְקֻצָּצִים <small>(שופטים א, ז)</small>. ויתכן שהוא משקל אחר.
<h3>בהק</h3>
<b>בֹּהַק</b> הוּא פָּרַח בָּעוֹר <small>(ויקרא יג, לט)</small>, מין נגע לבן ונוגה לו הרבה, אבל פחות מבהרת ומשאת ומספחת. וכן אמרו בספרא <small>(פרשה מצורע פרשה ג, ב)</small> בהק הוא טהור הוא, הוא טהור וממנו ולמעלה טמא. ודומה לו בענין הנוגה מה שתרגם יונתן מִנֹּגַהּ נֶגְדּוֹ <small>(שמואל ב' כב, יג)</small> <b>מִזִיו יְקָרֵיהּ מַבְהִיקִין שְׁמֵי שְׁמַיָא</b>.
<h3>בהר</h3>
<b>בָּהִיר</b> הוּא בַּשְּׁחָקִים <small>(איוב לז, כא)</small>. וְאִם <b>בַּהֶרֶת</b> לְבָנָה הִוא <small>(ויקרא יג, ד)</small>, <b>בֶּהָרֹת</b> לְבָנֹת <small>(ויקרא יג, לח)</small>, ענין לובן ונוגה. ולובן הבהרת הוא כשלג וכן אמרו <small>(ספרא פרשת מצורע פרשה ב)</small>, בהרת עזה כשלג, ואמרו יכול כשם שהיא שלישית בכתב כך היא שלישית למראות תלמוד לומר לבנה לבנה היא, היא לבנה ואין למעלה הימינה. וכמה תהא לבנינותה? כשלג שנאמר וְהִנֵּה מִרְיָם מְצֹרַעַת כַּשָּׁלֶג <small>(במדבר יב, י)</small>.
<h3>בוא</h3>
<b>בָּא</b> אָחִיךָ בְּמִרְמָה <small>(בראשית כז, לה)</small>, <b>בָּא</b> בִּשְׂכָרוֹ <small>(שמות כב, יד)</small>, פירוש <b>בָּא בִּשְׂכָרוֹ</b> אל המלאכה לא בחנם כמו השואל לפיכך לא ישלם השוכר אותו אם נשבר או מת כמו השואל. כִּי עַל יוֹם טוֹב <b>בָּנוּ</b> [<b>בָּאנוּ</b>] <small>(שמואל א' כה, ח)</small>, בנפול ה<b>אל"ף</b> מהמכתב, כִּי <b>בֹא יָבֹא</b> <small>(חבקוק ב, ג)</small>. ולגזרת <b>פָּעוֹל</b>, לְבִלְתִּי <b>בֹאוּ</b> הַכֵּלִים הַנּוֹתָרִים <small>(ירמיה כז, יח)</small>, והוא עבר במקום עתיד, ואמר באו על הכלים ואף על פי שאינם מבלתי הבאה, כמו אֵפוֹד יָרַד בְּיָדוֹ <small>(שמואל א' כג, ו)</small>, שָׁבוּ כְלֵיהֶם רֵיקָם <small>(ירמיה יד, ג)</small>. <b>בָּא מִבּוֹא</b> בְּאֵר לַחַי רֹאִי <small>(בראשית כד, סב)</small>, <b>מִבֹּא</b> מקור. ובא בתוספת <b>ה"א</b> <b>בְּבֹאָה</b> רַגְלַיִךְ הָעִירָה <small>(מלכים א' יד, יב)</small>, והוא <b>מלרע</b>, וּגְדוּדֵי מוֹאָב<b> יָבֹאוּ</b> בָאָרֶץ בָּא שָׁנָה <small>(מלכים ב' יג, כ)</small>, יונתן תרגמו במקום מקור <b>בְּמֵיעַל שַׁתָּא</b>. ואפשר כי ה<b>אל"ף</b> במקום <b>ה"א</b> בה, כלומר באותה שנה ותהיה ה<b>אל"ף</b> במקום <b>ה"א</b> הכנוי, כמו שבאה <b>ה"א</b> הכנוי במקום <b>אל"ף</b> במלת <b>בָה</b> [בָא] בְּרֹב גִּלּוּלָיו <small>(יחזקאל יד, ד)</small>. וכן מצאנו היא הנקבה מומרת ב<b>אל"ף</b> במלת עַל כֵּן <b>גָּבְהָא</b> קֹמָתוֹ <small>(יחזקאל לא, ה)</small>. בָּהֶם <b>תְּבוֹאָתְךָ</b> טוֹבָה <small>(איוב כב, כא)</small>, תבא לך. וכבר זכרנו דקדוק המלה בחלק הדקדוק, אַל <b>תְּבוֹאֵנִי</b> רֶגֶל גַּאֲוָה <small>(תהלים לו, יב)</small>, אל תבא לי, כָּל יַד עָמֵל <b>תְּבֹאֶנּוּ</b> <small>(איוב כ, כב)</small>, תבא לו. וכן כל בנין הקל בזה השרש עם הכנויים יתפרש הכנוי עם <b>למ"ד</b> השמוש. <b>וְיָבֹא</b> סְגָנִים כְּמוֹ חֹמֶר <small>(ישעיה מא, כה)</small>, ויבא על סגנים. <b>בֹּאֲכָה</b> גְרָרָה <small>(בראשית יח, יט)</small>, <b>בֹּאֲכָה</b> אַשּׁוּרָה <small>(בראשית כה, יח)</small>, והדומים להם אין ה<b>כ"ף</b> נוספת כאשר חשבו רבים אך היא לנוכח היודע המקום וכן כלם שהם הדרך הזה ואילו היתה נוספת לא היה אומר כן בכל המקרא בואכה ב<b>כ"ף</b> נוספת. <b>והפעל הנוסף</b> [הִפְעִיל] <b>וְהֵבֵאתִי</b> עֲלֵיכֶם <small>(ויקרא כו, כה)</small>, <b>וְהֵבִיאוּ</b> בָנַיִךְ בְּחֹצֶן <small>(ישעיה מט, כב)</small>, אַף לֹא <b>הֵבִיאָה</b> אֶסְתֵּר <small>(אסתר ה, יב)</small> <b>מלעיל</b>,<b> וְהֵבִיאָה</b> אוֹתָם אֶל הַכֹּהֵן <small>(ויקרא טו, כט)</small> <b>מלרע, וְנָבִא</b> לְבַב חָכְמָה <small>(תהלים צ, יב)</small>, ובשרש <b>יָדַע</b> נפרש הפסוק. <b>לָבִיא</b> אֹתוֹ בָּבֶלָה <small>(ירמיה לט, ז)</small>, כמו <b>לְהָבִיא</b>, <b>תָּבִיאוּ</b> לֶחֶם תְּנוּפָה <small>(ויקרא כג, יז)</small>, ה<b>אל"ף</b> ידגש, וכן <b>וַיָּבִיאוּ</b> לוֹ אֶת הַמִּנְחָה אֲשֶׁר בְּיָדָם <small>(בראשית מג, כו)</small>, <b>וַיָּבִיאוּ</b> לָנוּ כְּיַד אֱלֹהֵינוּ הַטּוֹבָה עָלֵינוּ <small>(עזרא ח, יח)</small>. <b>ושלא נזכר פועלו ממנו</b> [הָפְעַל], כִּי לְמַעַן הַרְאוֹתְכָה <b>הֻבָאתָה</b> הֵנָּה <small>(יחזקאל מ, ד)</small>, כִּי <b>הוּבְאוּ</b> בֵּית יוֹסֵף <small>(בראשית מג, יח)</small>, אֲשֶׁר <b>הֻבָאת</b> לָךְ <small>(בראשית לג, יא)</small>. <b>והשם</b> שֹׁמְרֵי <b>הַמָּבוֹא</b> <small>(דברי הימים א' ט, יט)</small>, אֶל <b>מָבוֹא</b> הַשְּׁלִישִׁי אֲשֶׁר בְּבֵית י"י <small>(ירמיה לח, יד)</small>, וַיְבִיאֵנִי בַמָּבוֹא <small>(יחזקאל מו, יט)</small>. והקבוץ מבואים, <b>כִּמְבוֹאֵי</b> עִיר מְבֻקָּעָה <small>(יחזקאל כו, י)</small>, ובקבוץ הנקבות עַל <b>מְבוֹאֹת</b> יָם <small>(יחזקאל כז, ג)</small>. ומשקל אחר הַמֵּבִוא [<b>הַמֵּבִיא</b>] מֵהַקָּדִים <small>(יחזקאל מב, ט)</small>. ומשקל אחר סֵמֶל הַקִּנְאָה הַזֶּה <b>בַּבִּאָה</b> <small>(יחזקאל ח, ה)</small>. וַאֲכַלְתֶּם מִן <b>הַתְּבוּאָה</b> יָשָׁן <small>(ויקרא כה, כב)</small>, וַיַּעֲשׂוּ פְּרִי <b>תְבוּאָה</b> <small>(תהלים קז, לז)</small>, <b>כִּתְבוּאַת</b> גֹּרֶן <b>וְכִתְבוּאַת</b> יָקֶב <small>(במדבר יח, ל)</small>, לְהוֹסִיף לָכֶם <b>תְּבוּאָתוֹ</b> <small>(ויקרא יט, כה)</small>, <b>וּתְבוּאַת</b> הַכָּרֶם <small>(דברים כב, ט)</small>, שם כולל לכל פרי מאכל ונקרא תבואה לפי שהוא משנה הבאה. כי משנה שעברה יקרא <b>עָבוּר</b>. וכתב רבי יעקב בן אלעור מזה וְעָבַדְתָּ לּוֹ אֶת הָאֲדָמָה אַתָּה וּבָנֶיךָ וַעֲבָדֶיךָ <b>וְהֵבֵאתָ</b> <small>(שמואל ב' ט, י)</small>, ומלת <b>והבאת מלעיל</b> ואף על פי שהמלה זו לעתיד. וכן אִישׁ <b>יָבִא</b> בְּפִרְיוֹ <small>(שיר השירים ח, יא)</small>, ענין תבואה, ואין צורך להוציאם מענינם. ובא בלשון הזה על דרך כבוד כנוי לתשמיש, <b>וַיָּבֹא</b> אֶל הָגָר <small>(בראשית טז, ד)</small>, <b>בֹּא</b> נָא אֶל שִׁפְחָתִי <small>(בראשית טז, ב)</small>, והדומים להם. <b>וּבָא</b> הַשָּׁמֶשׁ <small>(קהלת א, ה)</small>, לֹא <b>יָבוֹא</b> עוֹד שִׁמְשֵׁךְ <small>(ישעיה ס, כ)</small>, ענין הכנסת השמש וביאתו, וכן קוּמִי אוֹרִי כִּי <b>בָא</b> אוֹרֵךְ <small>(ישעיה ס, א)</small>, כלומר שקע אורך שהיית נהוגה בו עד עתה ומכאן ואילך כבוד י"י עליך זרח. וכן פירש אדני אבי ז"ל מזה כִּי <b>יָבוֹא</b> כַנָּהָר צָר <small>(ישעיה נט, יט)</small> כמו הנהר שיכנס בים ולא יראה. ויש לפרשו כמשמעו כשיבא הצר להלחם על ישראל כמו הנהר שבא במרוצה <b>רוּחַ י"י נֹסְסָה בוֹ</b> ותשחיתנו. <b>והפעל הנוסף</b> [הִפְעִיל] בזה הענין <b>וְהֵבֵאתִי</b> הַשֶּׁמֶשׁ בַּצָּהֳרָיִם <small>(עמוס ח, ט)</small>.
<h3>בוז</h3>
כִּי מִי <b>בַז</b> לְיוֹם קְטַנּוֹת <small>(זכריה ד, י)</small>, פתח שלא כמשפט לֹא <b>יָבוּזוּ</b> לַגַּנָּב כִּי יִגְנוֹב <small>(משלי ו, ל)</small>, <b>בָּז</b> לְדָבָר יֵחָבֶל לוֹ <small>(משלי יג, יג)</small>, <b>וּבוּז</b> מִשְׁפָּחוֹת יְחִתֵּנִי <small>(איוב לא, לד)</small>, <b>והשם</b> בְּגַאֲוָה <b>וָבוּז</b> <small>(תהלים לא, יט)</small>, וְנַעֲוֵה לֵב יִהְיֶה <b>לָבוּז</b> <small>(משלי יב, ח)</small>, כִּי הָיִינוּ <b>בוּזָה</b> <small>(נחמיה ג, לו)</small>, ענין בזיון וידוע הוא.
<h3>בוך</h3>
<b>נְבֻכִים</b> הֵם בָּאָרֶץ <small>(שמות יד, ג)</small>, השורק מקום חלם, <b>נָבֹכוּ</b> עֶדְרֵי בָקָר <small>(יואל א, יח)</small>, וְהָעִיר שׁוּשָׁן <b>נָבוֹכָה</b> <small>(אסתר ג, טו)</small>. <b>והשם</b>, כִּי יוֹם מְהוּמָה וּמְבוּסָה <b>וּמְבוּכָה</b> <small>(ישעיה כב, ה)</small>, עַתָּה תִהְיֶה <b>מְבוּכָתָם</b> <small>(מיכה ז, ד)</small>, ענין בלבול.
<h3>בול</h3>
<b>לְבוּל</b> עֵץ אֶסְגּוֹד <small>(ישעיה מד, יט)</small>, כתב רבי יונה שהוא כמו עץ, ונסמך אל עץ כמו אַדְמַת עָפָר <small>(דניאל יב, ב)</small>, וּמְטַר גֶּשֶׁם <small>(זכריה י, א)</small>. וכן כִּי <b>בוּל</b> הָרִים יִשְׂאוּ לוֹ <small>(איוב מ, כ)</small>. ולפי דעתי כי הוא כמו <b>יְבוּל</b>, ומוצא הארץ בין עשבים בין אילנות יקרא <b>יְבוּל</b>, כמו וְנָתְנָה הָאָרֶץ <b>יְבוּלָהּ</b> <small>(ויקרא כו, ד)</small>, וכן מוצא העץ שהוא הענפים יקרא יבול. ופירוש <b>לְבוּל עֵץ</b>, לענף עץ ועוד נכתבנו בשרש <b>יָבַל</b>. בְּיֶרַח <b>בּוּל</b> הוּא הַחֹדֶשׁ הַשְּׁמִינִי <small>(מלכים א' ו, לח)</small>, הוא מרחשון. ויש אומרים כי נקרא בול מענין <b>מַבּוּל</b> בעבור רוב הגשמים שירדו במרחשון.
<h3>בוס</h3>
<b>תָּבוּס</b> נֹפֶת <small>(משלי כז, ז)</small>, כמו תבוז,<b> יָבוּס</b> צָרֵינוּ <small>(תהלים ס, יד)</small>, וְעַל הָרַי<b> אֲבוּסֶנּוּ</b> <small>(ישעיה יד, כה)</small>. <b>והשם</b> וּמֵאֱלֹהִים הָיְתָה <b>תְּבוּסַת</b> אֲחַזְיָהוּ לָבוֹא אֶל יוֹרָם <small>(דברי הימים ב' כב, ז)</small>, כלומר שם בלבו ללכת אל יורם ובהליכה ההיא היתה תבוסתו שלא נהג בו יֵהוּא מנהג מלך אלא בזהו ואמר לעבדיו גַּם אֹתוֹ הַכֻּהוּ אֶל הַמֶּרְכָּבָה <small>(מלכים ב' ט, כז)</small>. כִּי יוֹם מְהוּמָה וּמְבוּסָה <small>(ישעיה כב, ה)</small>, קַו קָו <b>וּמְבוּסָה</b> <small>(ישעיה יח, ב)</small>. <b>והפעול מן הפעל הכבד</b> [הָפְעַל] כְּפֶגֶר <b>מוּבָס</b> <small>(ישעיה יד, יט)</small>, כמו מובז. <b>וכבד אחר</b> <b>[</b>פִּעֵל<b>]</b> כפול ה<b>למ"ד</b> <b>בּוֹסְסוּ</b> מִקְדָּשֶׁךָ <small>(ישעיה סג, יח)</small>, <b>בֹּסְסוּ</b> אֶת חֶלְקָתִי <small>(ירמיה יב, י)</small>, כמו בזזו, או הם ענין הרמיסה והגיאול והוא הנכון. וכן <b>בּוֹסִים</b> בְּטִיט חוּצוֹת <small>(זכריה י, ה)</small>, שהוא <b>תאר מן הפעל הקל</b> בפלס <b>טוֹבִים, בּוֹשִׁים</b> ופירושו מתגאלים ונרמסים בטיט חוצות, כלומר אותם שהיו כגבורים והם אומות העולם יהיו נרמסים בטיט חוצות. או יהיה בוסים תאר יוצא ופירושו והיו כגבורים על ישראל, כלומר ישראל יהיו כגבורים אף על פי שהם חלשים. וכן אמר אחר כן וְהָיוּ כְגִבּוֹר אֶפְרַיִם <small>(זכריה י, ז)</small>, ויהיו בוסים ורומסים אויביהם בטיט חוצות במלחמה ונלחמו כי י"י עמם <b>והובישׁו רוכבי סוסים</b> האומות שהם רוכבי סוסים. וכן <b>ההתפעל</b> <b>מִתְבּוֹסֶסֶת</b> בְּדָמָיִךְ <small>(יחזקאל טז, ו)</small>, מתגאלת. וכתב אדוני אבי ז"ל מזה השרש והענין יַעַן <b>בּוֹשַׁסְכֶם</b> עַל דָּל <small>(עמוס ה, יא)</small>, בחילוף <b>שי"ן</b> ב<b>סי"ן</b>, כמו וּבוֹלֵס שִׁקְמִים <small>(עמוס ז, יד)</small> שהוא כמו בולש. ותרגום <b>וַיְחַפֵּשׂ</b> <b>וּבְלַשׁ</b> ויהיה <b>בּוֹשַׁסְכֶם</b> מבנין מרובע בפלס <b>כּוֹנַנְכֶם</b>.
<h3>בוץ</h3>
וְתַכְרִיךְ <b>בּוּץ</b> <small>(אסתר ח, טו)</small>, פשתן, מִכְנְסֵי בַד <small>(ויקרא ו, ג)</small>, תרגומו <b>מִכְנְסִין דְּבוּץ</b>.
<h3>בוק</h3>
<b>בּוּקָה וּמְבוּקָה</b> וּמְבֻלָּקָה <small>(נחום ב, יא)</small>.<b> והנפעל</b> <b>הִבּוֹק תִּבּוֹק</b> הָאָרֶץ <small>(ישעיה כד, ג)</small>, ענינם הריקות מרוב השלל והבזה.
<h3>בור</h3>
וְהַבּוֹר <b>רֵק</b> אֵין בּוֹ מָיִם <small>(בראשית לז, כד)</small>, וְאֶל מַקֶּבֶת <b>בּוֹר</b> נֻקַּרְתֶּם <small>(ישעיה נא, א)</small>, <b>וּבֹרֹת</b> חֲצוּבִים <small>(דברים ו, יא)</small>, כמו באר, אבל הבאר בחפירה לבד מבלי בנין, אבל הבור בבנין. ולפי דעתי כי בור הכתוב במקרא אין מימיו נובעין והוא שקורין בלע"ז <b>ציסטֵירנ"א</b>. וכן אַךְ מַעְיָן <b>וּבוֹר</b> <small>(ויקרא יא, לו)</small>, רוצה לומר שמימיו מכונסין ואינו כמו המעין ואף על פי שרבותינו ז"ל אמרו בור שמימיו נובעים, הם היו זוכרים בור במקום באר, כי לא היו זוכרים באר ברוב. והנה הם זכרו בור ובאר במשנה והבדילו ביניהם שאמרו <small>(עירובין פרק ב, משני ד)</small>, אחד באר הרבים ובור הרבים ובאר היחיד עושין להם פסין אבל לבור היחיד עושין לו מחיצה גבוהה עשרה טפחים. מה שזכרו הנה באר ר"ל שמימיו נובעין ומה שזכרו בור ר"ל שמימיו מכונסין. ובית הסהר נקרא בור, לפי שהוא דומה לבור אֲשֶׁר בְּבֵית<b> הַבּוֹר</b> <small>(שמות יב, כט)</small>, בבית הסוהר, וַיְרִיצֻהוּ מִן <b>הַבּוֹר</b> <small>(בראשית מא, יד)</small>. וכן הקבר, וְנִמְשַׁלְתִּי עִם יוֹרְדֵי<b> בוֹר</b> <small>(תהלים כח, א)</small>.
<h3>בושׁ</h3>
בְּךָ בָטְחוּ וְלֹא <b>בוֹשׁוּ</b> <small>(תהלים כב, ו)</small>, כִּי <b>בְֹשְׁתִּי</b> לִשְׁאוֹל מִן הַמֶּלֶךְ <small>(עזרא ח, כב)</small>, <b>בֹּושָׁה</b> אִמְּכֶם מְאֹד <small>(ירמיה נ, יב)</small>, <b>בּוֹשָׁה</b> וְחָפֵרָה <small>(ירמיה טו, ט)</small>, מלעיל <b>וּבוֹשָׁה</b> הַחַמָּה <small>(ישעיה כד, כג)</small>, <b>מלרע</b>. <b>והתאר</b> הִפְנָה עֹרֶף מוֹאָב <b>בֹּושׁ</b> <small>(ירמיה מח, לט)</small>, מִגְּבוּרָתָם <b>בּוֹשִׁים</b> <small>(יחזקאל לב, ל)</small>. <b>והשם</b> תְּכַסְּךָ <b>בוּשָׁה</b> <small>(עבדיה א, י)</small>. ומשקל אחר <b>וּבשֶׁת</b> פָּנַי כִּסָּתְנִי <small>(תהלים מד, טז)</small>, בשקל וְנֹפֶת צוּפִים <small>(תהלים יט, יא)</small>, ובתוספת <b>נו"ן</b> <b>בָּשְׁנָה</b> אֶפְרַיִם יִקָּח <small>(הושע י, ו)</small>. וכתב רבי יונה כי הוסיפו בו ה<b>נו"ן</b> לביזוי הבעל שיקרא בשנה, כמו <b>וְהַבֹּשֶׁת</b> אָכְלָה אֶת יְגִיעַ אֲבוֹתֵינוּ <small>(ירמיה ג, כד)</small>, ויש לפרשו כמשמעו, כמו שאמר<b> וְיֵבוֹשׁ</b> יִשְׂרָאֵל מֵעֲצָתוֹ <small>(הושע י, ו)</small>. <b>וההתפעל</b> וְלֹא <b>יִתְבּשָׁשׁוּ</b> <small>(בראשית ב, כה)</small>. <b>והפעל הכבד</b> [הִפְעִיל] וּמְשַׂנְאֵינוּ <b>הֱבִישׁוֹתָ</b> <small>(תהלים מד, ח)</small>, עֲצַת עָנִי <b>תָבִישׁוּ</b> <small>(תהלים יד, ו)</small>, <b>הֱבִשֹׁתָה</b> כִּי אֱלֹהִים מְאָסָם <small>(תהלים כג, ו)</small>, <b>מֵבִישׁ</b> וּמַחְפִּיר <small>(משלי יט, כו)</small>, וּכְרָקָב בְּעַצְמוֹתָיו <b>מְבִישָׁה</b> <small>(משלי יב, ד)</small>. <b>והשם עוד</b> וְהֶחֱזִיקָה <b>בִּמְבֻשָׁיו</b> <small>(דברים כה, יא)</small>, והם ביציו שהם מקום הבשת, וכן עֶרְיָה <b>בֹשֶׁת</b> <small>(מיכה א, יא)</small>, גלוי ערוה, כמו וַחֲשׂוּפַי שֵׁת <small>(ישעיה כ, ד)</small>. וענין אחר וַיָּחִילוּ עַד <b>בֹּוֹשׁ</b> <small>(שופטים ג, כה)</small>, וַיִּפְצְרוּ בוֹ עַד <b>בֹּשׁ</b> <small>(מלכים ב' ב, יז)</small>. <b>והפעל הכבד</b> [פִּעֵל] <b>בֹשֵׁשׁ</b> מֹשֶׁה <small>(שמות לב, א)</small>, מַדּוּעַ <b>בֹּשֵׁשׁ</b> רִכְבּוֹ לָבוֹא <small>(שופטים ה, כח)</small>, ענין איחור.
<h3>בזז</h3>
<b>וּבָזַז בִּזָּהּ</b> <small>(יחזקאל כט, יט)</small>, <b>בָּזְזוּ</b> לָהֶם בְּנֵי יִשְׂרָאֵל <small>(יהושע יא, יד)</small>, <b>בַּזּוֹנוּ</b> לָנוּ <small>(דברים ג, ז)</small>, שְׁאֵרִית עַמִּי <b>יְבָזּוּם</b> <small>(צפניה ב, ט)</small>, וּשְׁלָלָם <b>לָבוֹז</b> <small>(אסתר ח, יא)</small>, והוקלה מלת <b>וְנָבֹזָה</b> בָהֶם עַד אוֹר הַבֹּקֶר <small>(שמואל א' יד, לו)</small>, כי עקר ה<b>זי"ן</b> להדגש. <b>והנפעל וְהִבּוֹז תִּבּוֹז</b> <small>(ישעיה כד, ג)</small>. <b>ושלא נזכר פועלו</b> [פֻּעַל] חֶרֶב אֶל אוֹצְרֹתֶיהָ <b>וּבֻזָּזוּ</b> <small>(ירמיה נ, לז)</small>. <b>והשם</b> <b>וּבַבִּזָּה</b> לֹא שָׁלְחוּ אֶת יָדָם <small>(אסתר ט, י)</small>, ובלא <b>ה"א</b> יֶתֶר<b> הַבָּז</b> <small>(במדבר לא, לב)</small>, <b>וּבָזַז בִּזָּהּ</b> <small>(יחזקאל כט, יט)</small>, ה<b>ה"א</b> כמפיק ענינם ענין שלל.
<h3>בזה</h3>
כִּי דְבַר י"י <b>בָּזָה</b> <small>(במדבר טו, לא)</small>, מַדּוּעַ <b>בָּזִיתָ</b> אֶת דְּבַר י"י <small>(שמואל ב' יב, ט)</small>. <b>והנפעל</b> <b>נִבְזֶה</b> בְּעֵינָיו נִמְאָס <small>(תהלים טו, ד)</small>. <b>והפעל הכבד</b> [הִפְעִיל] <b>לְהַבְזוֹת</b> בַּעְלֵיהֶן בְּעֵינֵיהֶן <small>(אסתר א, יז)</small>. <b>והשם</b> <b>בִּזָּיוֹן</b> וָקָצֶף <small>(אסתר א, יח)</small>, ענין בזיון ידוע הוא. ומזה הענין <b>לִבְזֹה</b> נֶפֶשׁ <small>(ישעיה מט, ז)</small>, והוא תאר או מקור בשקל קְנֹה חָכְמָה מַה טּוֹב <small>(משלי טז, טז)</small>, ופירוש למי שהוא נכון לבזה אותו כל נפש ולתעב אותו כל גוי. או הוא במקום <b>פָּעוּל</b> כאלו אמר לבזוי נפש. ומענין זה עוד <b>נְמִבְזָה</b> וְנָמֵס <small>(שמואל א' טו, ט)</small>, בתוספת ה<b>נו"ן</b> וה<b>מ"ם</b>. וענין אחר אֲשֶׁר <b>בָּזְאוּ</b> נְהָרִים אַרְצוֹ <small>(ישעיה יח, ב)</small>, כי הוא לפי דעתי מזה השרש וה<b>אל"ף</b> תמורת <b>ה"א</b> <b>למ"ד</b> הפועל כמו שבא ה<b>יו"ד</b> במלת <b>חֲסָיוּ</b> תמורת <b>ה"א למ"ד</b> הפעל, וענינו ענין בזה ושלל והם שני שרשים בענין אחד. ורוב המדקדקים אמת כי ה<b>אל"ף</b> תמורת אות הכפל והוא כמו <b>בזזו</b>.
<h3>בזק</h3>
כְּמַרְאֵה <b>הַבָּזָק</b> <small>(יחזקאל א, יד)</small>, כמו ברק. ורבותינו פירשוהו לשון פזור. באמרם <small>(בראשית רבה פרשה נ, דף נה ע"ב)</small>, כְּמַרְאֵה הַבָּזָק רבי יהודה אומר בשם רבי סימון בשם רבי לוי בן פרטא כזה שבוזק אור בכירה, כלומר כמי שמפזר גפת שהיא פסולת הזתים בכירה שהוא מתלהט במהרה ומעלה להב והלהב עולה ויורד, וזה הוא פירוש רצוא ושׁוב. ועוד בדבריהם בזק לשון פזור <small>(סנהדרין קט ע"א)</small> בזק בהו עפרא והוו חרבי בזק בהו גילי והוו גירי, כלומר פזור. וכן במשנה <small>(עירובין פרק י, משנה ד)</small>, בוזקין מלח על גבי הכבש בשביל שלא יחליק. ועוד פירשו <small>(חגיגה יג ע"ב)</small> מאי <b>רָצוֹא וָשׁוֹב</b> אמר רבי יהודה כאור היוצא מפי הכבשן. מאי <b>כְּמַרְאֵה הַבָּזָק</b> אמר רבי יוסי בר חנינא כאור היוצא מן החרסים. וַיִּפְקְדֵם <b>בְּבָזֶק</b> <small>(שמואל א' יא, ח)</small>, שם מקום הנזכר בספר שופטים וַיִּמְצְאוּ אֶת אֲדֹנִי בֶזֶק <b>בְּבֶזֶק</b> <small>(שופטים א, ה)</small>. ובהגדה <small>(תנחומא פרשת כי תשא דף קל)</small> מהו<b> וַיִּפְקְדֵם בְּבָזֶק</b> שמנאם באבנים שנטל אבן מכל אחר מהם ומנאם. ותרגום כִּצְרוֹר אֶבֶן בְּמַרְגֵּמָה <small>(משלי כו, ח)</small> <b>הֵיךְ נִקְצָא דְטָסָא בְּקִלְעָא</b>. ומה נכון זה הפירוש. ובא כענין וַיִּפְקְדֵם בַּטְּלָאִים <small>(שמואל א' טו, ד)</small> כלומר שלקח טלה מכל אחד מהם ומנאם בהם כמו שהיו מונין אותם במחצית השקל. ובילמדנו <small>(פרשה כי תשא לט ע"א)</small> <b>וַיִּפְקְדֵם בְּבָזֶק, וַיִּפְקְדֵם בַּטְּלָאִים</b> כדאינון מסכינין באלין בזקיא כדאינון עתירין באלין אמריא.
<h3>בזר</h3>
וּרְכוּשׁ לָהֶם <b>יִבְזוֹר</b> <small>(דניאל יא, כד)</small>, כמו יפזור. <b>והכבד</b> [פִּעֵל] <b>בִּזַּר</b> עַמִּים <small>(תהלים סח, לא)</small>, כמו פזר עמים.
<h3>בחל</h3>
וְגַם נַפְשָׁם <b>בָּחֲלָה</b> בִי <small>(זכריה יא, ח)</small>, פירושו קצה או מאסה.
<h3>בחן</h3>
<b>וּבְחַנְתִּים כִּבְחֹן</b> אֶת הַזָּהָב <small>(זכריה יג, ט)</small>, <b>בֹּחֵן</b> כְּלָיוֹת וָלֵב <small>(ירמיה יא, כ)</small>,<b> וּבְחָנוּנִי</b> נָא <small>(מלאכי ג, י)</small>, י"י צַדִּיק <b>יִבְחָן</b> וְרָשָׁע וְאֹהֵב חָמָס <small>(תהלים יא, ה)</small>, לִרְגָעִים <b>תִּבְחָנֶנּוּ</b> <small>(איוב ז, יח)</small>. ולגזרת <b>אפעול</b> <b>אֶבְחָנְךָ</b> עַל מֵי מְרִיבָה <small>(תהלים פא, ח)</small>, ה<b>חי"ת</b> בקמץ חטף בפלס אֶזְכָּרְךָ מֵאֶרֶץ יַרְדֵּן <small>(תהלים מב, ז)</small>. <b>והנפעל</b> בְּזֹאת <b>תִּבָּחֵנוּ</b> <small>(בראשית מב, טו)</small>. <b>והשם</b> מהענין הזה כִּי <b>בֹחַן</b> וּמָה אִם גַּם שֵׁבֶט מֹאֶסֶת <small>(יחזקאל כא, יח)</small>, ענין כלם נסיון. ופירוש<b> כִּי בֹחַן וּמָה</b>, כלומר כל בחינה וכל צרה ומה שירצה להביא הקדוש ברוך הוא עלינו יביא ובלבד שלא יביא עלינו זאת החרב המואסת שאר העצים ואוהבת שבט בני לכרתו. והנביא קרא ישראל בני. והנכון בעיני כי פירושו כי החרב הזאת הוצאה מתערה לבחון בה בני אדם ולנסותם כי לפיכך מורטה להפחידם בה, ואם לא יוסרו ישראל ולא תהיה זאת החרב מואסת שבט בני כמו שמואסת כל עץ מה יהיה. וענין אחר <b>בָּחוֹן</b> נְתַתִּיךָ בְעַמִּי <small>(ירמיה ו, כו)</small>, בחולם פירושו מבצר ומגדל. וכן הֵקִימוּ בַחיּנָיו [<b>בַחוּנָיו</b>] <small>(ישעיה כג, יג)</small>, והוא בשורק והוא מן הדגושים לפיכך לא נשתנה עם הכנוי ונפתחה ה<b>בי"ת</b>. ובמשקל אחר עֹפֶל <b>וָבַחַן</b> <small>(ישעיה לב, יד)</small>. ומשקל אחר אֶבֶן <b>בֹּחַן</b> <small>(ישעיה כח, טז)</small>, ענין הכל מבצר.
<h3>בחר</h3>
כִּי יַעֲקֹב <b>בָּחַר</b> לוֹ יָהּ <small>(תהלים קלה, ד)</small>,<b> יִבְחַר</b> אֱלֹהִים חֲדָשִׁים <small>(שופטים ה, ח)</small>, כִּי <b>בֹחֵר</b> אַתָּה לְבֶן יִשַׁי <small>(שמואל א' כ, ל)</small>, <b>הַבֹּחֵר</b> בִּירוּשָׁלָם <small>(זכריה ג, ב)</small>. <b>בְּחַרְתִּיךָ</b> בְּכוּר עֹנִי <small>(ישעיה מח, י)</small>, פירשו רבי יונה כמו בחנתיך, ואין צורך כי הזהב יבחרנו אדם בכור מהסיגים.<b> והנפעל וְנִבְחַר</b> מָוֶת מֵחַיִּים לְכֹל הַשְּׁאֵרִית הַנִּשְׁאָרִים <small>(ירמיה ח, ג)</small>, כֶּסֶף <b>נִבְחָר</b> <small>(משלי י, כ)</small>, ולא זכרו רבי יונה. <b>והתאר</b> <b>בָּחוּר</b> וּבְתוּלָה <small>(יחזקאל ט, ו)</small>, שְׁלשֶׁת אֲלָפִים אִישׁ <b>בְּחוּרֵי</b> יִשְׂרָאֵל <small>(שמואל א' כו, ב)</small>, וַיִּבְחַר מִכֹּל <b>בְּחוּרֵי</b> ביִשְׂרָאֵל [יִשְׂרָאֵל] <small>(שמואל ב' י, ט)</small>, אלה שניהם בשוא שהם מן המשקל הקל. ומן המשקל הדגוש <b>וּבַחוּרֵי</b> יִשְׂרָאֵל הִכְרִיעַ <small>(תהלים עח, לא)</small>, <b>בַּחוּרִים</b> מֵרְחֹבוֹת <small>(ירמיה ט, כ)</small>. ומשקל אחר<b> בְּחִיר</b> י"י <small>(שמואל ב' כא, ו)</small>, כָּרַתִּי בְרִית <b>לִבְחִירִי</b> <small>(תהלים פט, ד)</small>. ונקרא עול ימים בחור לפי שהוא נבחר לכל דבר לכל-מלאכה או למלחמה יותר מהזקן. <b>והשם</b> מְשָׁרֵת מֹשֶׁה <b>מִבְּחֻרָיו</b> <small>(במדבר יא, כח)</small>, כמו מנעוריו. ועוד קבוץ השם בלשון נקבות בִּימֵי <b>בְחוּרוֹתֶךָ</b> <small>(קהלת יא, ט)</small>. ומשקל אחר בתוספת <b>מ"ם</b> וְכָל עִיר <b>מִבְחוֹר</b> <small>(מלכים ב', ג, יט)</small>, בחלם, וכן<b> מִבְחוֹר</b> בְּרֹשָׁיו <small>(מלכים ב' יט, כג)</small>. ומשקל אחר<b> מִבְחַר</b> בְּרֹשָׁיו <small>(ישעיה לז, כד)</small>, <b>בְּמִבְחַר</b> קְבָרֵינוּ <small>(בראשית כג, ו)</small>, <b>מִבְחַר</b> וְטוֹב לְבָנוֹן כָּל שֹׁתֵי מָיִם <small>(יחזקאל לא, טז)</small> בא סמוך על סמוך כמו אֶת מִסְפַּר מִפְקַד הָעָם <small>(שמואל ב' כד, ט)</small>, נְשִׂיא רֹאשׁ מֶשֶׁךְ וְתֻבָל <small>(יחזקאל לח, ב)</small>, נַהֲרֵי נַחֲלֵי דְּבַשׁ וְחֶמְאָה <small>(איוב כ, יז)</small>, וּמִבְצַר מִשְׂגַּב חוֹמֹתֶיךָ <small>(ישעיה כה, יב)</small>, חַכְמֵי יֹעֲצֵי פַרְעֹה <small>(ישעיה יט, יא)</small>, וּשְׂפֻנֵי טְמוּנֵי חוֹל <small>(דברים לג, יט)</small>, תֹּפְשֵׂי דֹּרְכֵי קָשֶׁת <small>(ירמיה מו, ט)</small>. ובהקבוץ וְעַם <b>מִבְחָרָיו</b> <small>(דניאל יא, טו)</small>.
<h3>בטא</h3>
<b>לְבַטֵּא</b> בִשְׂפָתַיִם <small>(ויקרא ה, ד)</small>, לְכֹל אֲשֶׁר <b>יְבַטֵּא</b> הָאָדָם <small>(שם)</small>. <b>והשם</b> אוֹ<b> מִבְטָא</b> שְׂפָתֶיהָ <small>(במדבר ל, ז)</small>, ענין כלם פירוש או פתחון שפתים יקרא מבטא.<b> והפעל הקל</b> יֵשׁ<b> בּוֹטֶה</b> כְּמַדְקְרוֹת חָרֶב <small>(משלי יב, יח)</small>, ה<b>ה"א</b> תמורת ה<b>אל"ף</b>.
<h3>בטח</h3>
בֹּשׁוּ כִי <b>בָטָח</b> <small>(איוב ו, כ)</small>, שֹׁקֵט <b>וּבֹטֵחַ</b> <small>(שופטים יח, ז)</small>, <b>יִבְטַח</b> כִּי יָגִיחַ יַרְדֵּן אֶל פִּיהוּ <small>(איוב מ, כג)</small>, <b>אֶבְטַח</b> וְלֹא אֶפְחָד <small>(ישעיה יב, ב)</small>, וּבְאֶרֶץ שָׁלוֹם אַתָּה <b>בוֹטֵחַ</b> <small>(ירמיה יב, ה)</small>, כלומר בארץ שלום שהיה לך לבטוח בהם והם אנשי ענתות ואתה בסכנה עמהם ומפחד מהם כמו שאמר על אנשי ענתות המבקשים את נפשך וְאֵיךְ תַּעֲשֶׂה בִּגְאוֹן הַיַּרְדֵּן <small>(שם)</small> כלומר כשאשלחך אל ירושלים, וכן אמר כִּי גַם אַחֶיךָ וּבֵית אָבִיךָ גַּם הֵמָּה בָּגְדוּ בָךְ גַּם הֵמָּה קָרְאוּ אַחֲרֶיךָ מָלֵא ח, ו)</small>. <b>וְהַבֹּטְחִים</b> בְּהַר שֹׁמְרוֹן <small>(עמוס ו, א)</small>, <b>בִּטְחוּ</b> בַי"י עֲדֵי עַד <small>(ישעיה כו, ד)</small>, אַל <b>תִּבְטְחוּ</b> לָכֶם אֶל דִּבְרֵי הַשֶּׁקֶר לֵאמֹר <small>(ירמיה ז, ד)</small>, <b>בְּטַח</b> אֶל י"י בְּכָל לִבֶּךָ <small>(משלי ג, ה)</small>, <b>הַבֹּטְחִים</b> עַל חֵילָם <small>(תהלים מט, ז)</small>, הִנֵּה אַתֶּם <b>בֹּטְחִים</b> לָכֶם עַל דִּבְרֵי הַשָּׁקֶר <small>(ירמיה ז, ח)</small>, וְעַל כָּל אָח אַל <b>תִּבְטָחוּ</b> <small>(ירמיה ט, ג)</small>. <b>והתאר</b> על משקל <b>פעול</b> כִּי בְךָ<b> בָּטוּחַ</b> <small>(ישעיה כו, ג)</small>. <b>והשם</b> ישתנה על פנים רבים, וַיָּבֹאוּ עַל הָעִיר<b> בֶּטַח</b> <small>(בראשית לד, כה)</small>, בסגול. ומשקל אחר מָה <b>הַבִּטָּחוֹן</b> הַזֶּה <small>(ישעיה לו, ד)</small>. ומשקל אחר מִבְטָח <b>בּוֹגֵד</b> <small>(משלי כה, יט)</small>, כִּי מָאַס י"י <b>בְּמִבְטַחַיִךְ</b> <small>(ירמיה ב, לז)</small>. ובסגול וַיֹּרֶד עֹז <b>מִבְטֶחָה</b> <small>(משלי כא, כב)</small>, מִבֵּית אֵל <b>מִבְטֶחָם</b> <small>(ירמיה מח, יג)</small>. ומשקל אחר בְּהַשְׁקֵט <b>וּבְבִטְחָה</b> <small>(ישעיה ל, טו)</small>. ומשקל אחר <b>וּבַטֻּחוֹת</b> לְמַרְגִּיזֵי אֵל <small>(איוב יב, ו)</small>. <b>והפעל הכבד</b> [הִפְעִיל] וְאַתָּה<b> הִבְטַחְתָּ</b> אֶת הָעָם הַזֶּה <small>(ירמיה כח, טו)</small>, וְאַל <b>יַבְטַח</b> אֶתְכֶם חִזְקִיָּהוּ <small>(ישעיה לו, טו)</small>, <b>מַבְטִיחִי</b> עַל שְׁדֵי אִמִּי <small>(תהלים כב, י)</small>. וְאֵת <b>הָאֲבַטִּחִים</b> <small>(במדבר יא, ה)</small>, אפשר לומר בו שה<b>אל"ף</b> נוספת או יהיה בן ארבע אותיות אל <b>בודק"ש</b> בלע"ז.
<h3>בטל</h3>
<b>וּבָטְלוּ</b> הַטֹּחֲנוֹת <small>(קהלת יב, ג)</small>, פירושו ושבחו. ורבותינו ז"ל נשתמשו הרבה בזה הלשון הקל בעומד והדגוש ביוצא.
<h3>בטן</h3>
<b>בַּבֶּטֶן</b> עָקַב אֶת אָחִיו <small>(הושע יב, ד)</small>, שם בשש נקודות,<b> וּבֶטֶן</b> רְשָׁעִים תֶּחְסָר <small>(משלי יג, כה)</small>, וְאֶת <b>בִּטְנֵךְ</b> צָבָה <small>(במדבר ה, כא)</small>, <b>בִּטְנְךָ</b> תַאֲכֵל וּמֵעֶיךָ תְמַלֵּא <small>(יחזקאל ג, ג)</small>, <b>וּבִטְנָם</b> תָּכִין מִרְמָה <small>(איוב טו, לה)</small>, כִּי נָעִים כִּי תִשְׁמְרֵם בְּבִטְנֶךָ <small>(משלי כב, יח)</small>, וַתִּרְגַּז <b>בִּטְנִי</b> <small>(חבקוק ג, טו)</small>, ידוע. ובדרך ההשאלה מִלְּעֻמַּת <b>הַבֶּטֶן</b> אֲשֶׁר לְעֵבֶר שְַּׂבָכָה [הַשְּׂבָכָה] <small>(מלכים א' ז, כ)</small>, רצונו לאמר מקום האמצעי. <b>בָּטְנִים</b> וּשְׁקֵדִים <small>(בראשית מג, יא)</small>, קורין להם בלע"ז פינייו"לי. ויש מפרשים <b>בטנים</b> הפרי הנקרא בערבי פסתא"ק, ובבראשית רבה <small>(סוף פרשה צא, דף קנ)</small> מפרש <b>בָּטְנִים וּשְׁקֵדִים</b> משח הבטנים ומשח דלוזים וכן הוא בתרגום ירושלמי.
<h3>ביב</h3>
וְאִישׁ <b>נָבוּב</b> יִלָּבֵב <small>(איוב יא, יא)</small>, ה<b>נו"ן</b> לבנין <b>נפעל</b> והשורק במקום חולם ופירושו חלול. וכן בדברי רז"ל <small>(עבודה זרה מד ע"ב)</small> עומדת על פי הביב, ופירוש על פי החלל. ופירוש הפסוק אומר כי האדם בתחלתו ועת ילדותו הוא חלול כמי שאין לו לב בתוכו ואחר כן ילבב כלומר קונה לב ודעת ושכל. וכן אמר וְעַיִר פֶּרֶא אָדָם יִוָּלֵד <small>(שם)</small> כלומר כבהמה הוא בעת לדתו, אלא שעתיד להלבב ולהשכיל מעט מעט כן אתה היה לך להבין לבך ולהצדיק השם. ובסמוך <b>נְבוּב</b> לֻחֹת <small>(שמות כז, ח)</small>. ורבי יהודה אמר ששרשו<b> נבב</b> והנכון מה שכתבתי והוא מה שכתב בו רבי יונה. ופירוש נבוב לוחות שהיו לוחות מן ארבעת צדיו ותוכו חלול ולא היה לו גג והיו ממלאים תוכו אדמה בשעת חנייתן להקריב עליו וזהו שאמר מִזְבַּח אֲדָמָה תַּעֲשֶׂה לִּי <small>(שמות כ, כא)</small>, איל מזבח הזהב היה לו גג כמו שנאמר אֶת גַּגּוֹ וְאֶת קִירֹתָיו <small>(שמות ל, ג)</small>.
<h3>בין</h3>
<b>בַּנְתָּה</b> לְרֵעִי מֵרָחוֹק <small>(תהלים קלט, ב)</small>, ויש לפרש מזה <b>אָבְדָה</b> עֵצָה מִבָּנִים <small>(ירמיה מט, ז)</small>, כלומר מהמבינים. <b>והנפעל</b> וּבְחָכְמָתִי כִּי <b>נְבֻנוֹתִי</b> <small>(ישעיה י, יג)</small>, עַם חָכָם <b>וְנָבוֹן</b> <small>(דברים ד, ו)</small>, חֲכָמִים <b>וּנְבֹנִים</b> <small>(דברים א, יג)</small> <b>. והפעל הכבד</b> [הִפְעִיל] אֱלֹהִים <b>הֵבִין</b> דַּרְכָּהּ <small>(איוב כח, כג)</small>, <b>בִּין תָּבִין</b> אֶת אֲשֶׁר לְפָנֶיךָ <small>(משלי כג, א)</small>, <b>בִּינֹתִי</b> בַּסְּפָרִים מִסְפַּר הַשָּׁנִים <small>(דניאל ט, ב)</small>, וְאִם <b>בִּינָה</b> שִׁמְעָה זֹּאת <small>(איוב לד, טז)</small>, ובדרך ההשאלה בְּטֶרֶם <b>יָבִינוּ</b> סִּירֹתֵיכֶם אָטָד <small>(תהלים נח, י)</small>. כלומר בטרם שירגישו חמימות האטד הבוער תחתיהן. והיוצא אל פעול זולתו וְהַלְוִיִּם <b>מְבִינִים</b> אֶת הָעָם לַתּוֹרָה <small>(נחמיה ח, ז)</small>, וּמַה שָּׁגִיתִי <b>הָבִינוּ</b> לִי <small>(איוב ו, כד)</small>, <b>מֵבִין</b> פְּתָיִים <small>(תהלים קיט, קל)</small>, <b>הָבֵן</b> לְהַלָּז אֶת הַמַּרְאֶה <small>(דניאל ח, טו)</small>, <b>וַיָּבֶן</b> וַיְדַבֵּר עִמִּי <small>(דניאל ט, כב)</small>. וכן פירש החכם רבי אברהם בן עזרא אִם <b>יָבִין</b> מִפְרְשֵׂי עָב <small>(איוב לו, כט)</small>, כאלו ישים בינה למפרשי עב. <b>וכבד אחר</b> <b>[</b>פִּעֵל<b>]</b> יְסֹבֲבֶנְהוּ<b> יְבוֹנֲנֵהוּ</b> <small>(דברים לב, י)</small>. <b>וההתפעל</b> עֲמֹד <b>וְהִתְבּוֹנֵן</b> <small>(איוב לז, יד)</small>, <b>וָאֶתְבּוֹנֵן</b> אֵלָיו בַּבֹּקֶר <small>(מלכים א' ג, כא)</small>, עָמַדְתִּי <b>וַתִּתְבֹּנֶן</b> בִּי <small>(איוב ל, כ)</small>, וַיַּרְא אָוֶן וְלֹא <b>יִתְבּוֹנָן</b> <small>(איוב יא, יא)</small>, פירוש וירא איש און ולא יתבונן האיש שהקדוש ברוך הוא רואהו.<b> והשם</b> וְאֹרֶךְ יָמִים <b>תְּבוּנָה</b> <small>(איוב יב, יב)</small>, <b>וּבִתְובנָתוֹ</b> [<b>וּבִתְבוּנָתוֹ</b>] מָחַץ רָהַב <small>(איוב כו, יב)</small>, <b>לִתְבוּנָתוֹ</b> אֵין מִסְפָּר <small>(תהלים קמז, ה)</small>, פירוש לדברים שיש לו תבונה בהם אין מספר, כי אין נשוא תבונה מספר כי אם חקר כמו אֵין חֵקֶר <b>לִתְבוּנָתוֹ</b> <small>(ישעיה מ, כח)</small>, לפיכך צרך לפרש כך. <b>וּבִתְבוּנוֹת</b> כַּפָּיו יַנְחֵם <small>(תהלים עח ע"ב)</small>, אף על פי שהתבונה בלב כנה התבונה לכפים לפי שהרועה כאשר ירעה צאנו וינחם במטה אשר בכפו בדרך ישרה לא יקשלו בה וינחם לאטם כאילו התבונה בכפיו וכן אמר על דרך זה שִׂכֵּל אֶת יָדָיו <small>(בראשית מח, יד)</small>. וכן הַוּוֹת תַּחְשֹׁב לְשׁוֹנֶךָ <small>(תהלים נב, ד)</small>. ועוד נפרש בשרש <b>הוה</b> פירוש אחר. וכבר באה מלת תבונה עם הכנוי זולתי ה<b>ה"א</b> מִכַּסְפָּם <b>כִּתְבוּנָם</b> <small>(הושע יג, ב)</small>, היה ראוי בתבונתם או יהיה משקל אחר. ומשקל אחר וְאִשְׁרוּ בְּדֶרֶךְ <b>בִּינָה</b> <small>(משלי ט, ו)</small>, <b>מִבִּינָתְךָ</b> חֲדָל <small>(משלי כג, ד)</small>. והקבוץ כִּי לֹא עַם <b>בִּינוֹת</b> הוּא <small>(ישעיה כז, יא)</small>, כלם ענין תבונה והבטה והרגשה בדבר. <b>בֵּין</b> הָאוֹר <b>וּבֵין</b> הַחֹשֶׁךְ <small>(בראשית א, ד)</small>, <b>בֵּין</b> קֹדֶשׁ לְחֹל <small>(יחזקאל מד, כג)</small>, הָיוּ מַבְדִּלִים <b>בֵּינֵכֶם</b> <b>לְבֵין</b> אֱלֹהֵיכֶם <small>(ישעיה נט, ב)</small>, אֲשֶׁר עָבַר <b>בֵּין</b> הַגְּזָרִים הָאֵלֶּה <small>(בראשית טו, יז)</small>, עַל <b>בֵּין</b> עֲבֹתִים <small>(יחזקאל יט, יא)</small>, <b>בֵּינֵיכֶם וּבֵינָו</b> [<b>וּבֵינָיו</b>] כְּאַלְפַּיִם אַמָּה <small>(יהושע ג, ד)</small>, יִשְׁפֹּט י"י <b>בֵּינִי וּבֵינֶיךָ</b> <small>(בראשית טז, ה)</small>, <b>בֵּינוֹת</b> לַגַּלְגַּל אֶל תַּחַת לַכְּרוּב <small>(יחזקאל י, ב)</small>, <b>מִבֵּינוֹת</b> לַכְּרוּבִים <small>(יחזקאל י, ו)</small>, <b>בֵּינוֹתֵינוּ בֵּינֵינוּ וּבֵינֶךָ</b> <small>(בראשית כו, כח)</small>. ונכנס עליו <b>בי"ת</b> השמוש לתוספת באור וְצָמְחוּ <b>בְּבֵין</b> חָצִיר <small>(ישעיה מד, ד)</small>, והוא כמו <b>בי"ת</b> אשר נהגו להביאה על מלת <b>תּוֹךְ</b>, ואף על פי שענינו בלא <b>בי"ת</b> כמו <b>בי"ת</b> אלא שנהגו תוספת הביאור ענינם ידוע. ומן הענין הזה אִישׁ <b>הַבֵּנַיִם</b> <small>(שמואל א' יז, ד)</small>, ואם הוא חסר <b>יו"ד</b> כלומר העומד בין שתי המערכות.
<h3>ביץ</h3>
אֶפְרֹחִים אוֹ<b> בֵיצִים</b> <small>(דברים כב, ו)</small>, וְכֶאֱסֹף <b>בֵּיצִים</b> עֲזֻבוֹת <small>(ישעיה י, יד)</small>, בֵּיצֵי צִפְעוֹנִי בִּקֵּעוּ <small>(ישעיה נט, ה)</small>, הָאֹכֵל <b>מִבֵּיצֵיהֶם</b> יָמוּת <small>(שם)</small>. והאחד לא מצאנו במקרא אבל במשנה <small>(ביצה פרק א, משנה א)</small> ביצה שנולדה ביום טוב ויאמר <b>בֵּיצָה, בֵּצִים</b> כמו <b>אֵימָה, אֵימִים</b>.
<h3>ביר</h3>
כְּהָקִיר <b>בַּוִר</b> [<b>בַּיִר</b>] מֵימֶיהָ <small>(ירמיה ו, ז)</small>, כמו באר. שׁוּשַׁן<b> הַבִּירָה</b> <small>(אסתר ב, ג)</small>, כִּי לֹא לְאָדָם <b>הַבִּירָה</b> <small>(דברי הימים א' כט, א)</small>, פירוש ארמון. ואמר וַיִּבֶן בִּיהוּדָה <b>בִּירָנִיּוֹת</b> וְעָרֵי מִסְכְּנוֹת <small>(דברי הימים י' יז, יב)</small>, ב<b>נו"ן</b> נוספת וה<b>יו"ד</b> ליחש כ<b>יו"ד</b> נָשִׁים רַחֲמָנִיּוֹת <small>(איכה ד, י)</small>, וּכְשָׁנִים קַדְמֹנִיּוֹת <small>(מלאכי ג, ד)</small>, ופירושו ארמונות.
<h3>בית</h3>
כִּי תִבְנֶה <b>בַּיִת</b> חָדָשׁ <small>(דברים כב, ח)</small>. ויש אומרים כי ימצא בית לשון נקיה בעבור כי מצאו כִּי שָׁחָה אֶל מָוֶת <b>בֵּיתָהּ</b> <small>(משלי ב, יח)</small>. ויש לפרש כי טעם <b>שָׁחָה</b> על הזונה כי היא <b>שָׁחָה אֶל מָוֶת</b> שהוא ביתה. ואדוני אבי ז"ל כתב, כי <b>שָׁחָה</b> לשון זכר בשקל <b>עָשָֹה, בָּנָה</b> ואף על פי שהוא מלעיל. אֵין לְשִׁפְחָתְךָ כֹל <b>בַּבַּיִת</b> <small>(מלכים ב' ד, ב)</small>, ידוע. וכן קן העוף יקרא בית גַּם צִפּוֹר מָצְאָה <b>בַיִת</b> <small>(תהלים פד, ד)</small>, חֲסִידָה בְּרוֹשִׁים<b> בֵּיתָהּ</b> <small>(תהלים קד, יז)</small>. וכן הקבר שָׁכְבוּ בְכָבוֹד אִישׁ <b>בְּבֵיתוֹ</b> <small>(ישעיה יד, יז)</small>. וכן בית הסהר אֲסִירָיו לֹא פָתַח <b>בָּיְתָה</b> <small>(ישעיה יד, טו)</small>. וְשָׂמַחְתָּ אַתָּה <b>וּבֵיתֶךָ</b> <small>(דברים יד, כו)</small>, בני ביתך, וַיַּעַשׂ לָהֶם <b>בָּתִּים</b> <small>(שמות א, כא)</small>, פירוש בני בית כלומר שפרו ורבו, וכן<b></b> מוֹשִׁיב יְחִידִים <b>בַּיְתָה</b> <small>(תהלים סח, ז)</small>. והנראה בעיני כי פירוש <b>וַיַּעַשׂ לָהֶם בָּתִּים</b> שהסתירם מפרעה שלא הרע להם כדרך שנאמר בירמיהו ובברוך וַיַּסְתִּרֵם י"י <small>(ירמיה לו, כו)</small>. <b>מִבַּיִת</b> וּמִחוּץ <small>(שמות כה, יא)</small>, מבפנים ומבחוץ, כְּמַרְאֵה אֵשׁ <b>בֵּית</b> לָהּ סָבִיב <small>(יחזקאל א, כז)</small>, מבפנים לה, אֲחֹרֵיהֶם <b>בָּיְתָה</b> <small>(מלכים א' ז, כה)</small>, פנימה. שָׁב מִגִּנַּת <b>הַבִּיתָן</b> <small>(אסתר ז, ח)</small>, מגנת הארמון ולפי שהארמון בית גדול ונכבד נקרא בּיתן. <b>בָּתִּים</b> לַבַּדִּים <small>(שמות לז, יד)</small>, מקומות. אֲשֶׁר הַנָּשִׁים אֹרְגוֹת שָׁם <b>בָּתִּים</b> לָאֲשֵׁרָה <small>(מלכים ב' כג, ז)</small>, פירושו יריעות. <b>כְּבֵית</b> סָאתַיִם <small>(מלכים א' יח, לב)</small>, מקום שזורעים בו סאתים, <b>בֵּית</b> אֲבָנִים יֶחֱזֶה <small>(איוב ח, יז)</small>, מקום אבנים. <b>וּבָתֵּי</b> הַנֶּפֶשׁ <small>(ישעיה ג, כ)</small>, הוא חלי שתולין אותו הנשים על לבן <b>פיטור"ל</b> בלע"ז.
<h3>בכא</h3>
עֹבְרֵי בְּעֵמֶק <b>הַבָּכָא</b> <small>(תהלים פד, ז)</small>, בְּרָאשֵׁי<b> הַבְּכָאִים</b> <small>(שמואל ב' ה, כד)</small>, פירשו בו עץ התות <b>מורייר"ש</b> בלע"ז. ויונתן תרגם <b>בְּרֵישֵׁי אִילָנַיָא</b>.
<h3>בכה</h3>
<b>בָּכָה</b> וַיִּתְחַנֶּן לוֹ <small>(הושע יב, ה)</small>, <b>וַיֵּבְךְּ</b> עָלָיו וַיִּשַּׁק לוֹ <small>(בראשית נ, א)</small>, אֶל שָׁאוּל <b>בְּכֶינָה</b> <small>(שמואל ב' א, כד)</small>,<b> וַיֵּבְךְּ</b> אֶל קֶבֶר אַבְנֵר <small>(שמואל ב' ג, לב)</small>,<b> וּבָכוּ</b> אֵלַיִךְ בְּמַר נֶפֶשׁ מִסְפֵּד מָר <small>(יחזקאל כז, לא)</small>, <b>בָּכוֹ תִבְכֶּה</b> בַּלַּיְלָה <small>(איכה א, ב)</small>, לִסְפֹּד לְשָׂרָה<b> וְלִבְכֹּתָהּ</b> <small>(בראשית כב, ב)</small>, <b>וַיֵּבְךְּ</b> אֹתוֹ אָבִיו <small>(בראשית לז, לה)</small>, <b>וָאֶבְכֶּה</b> בַצּוֹם נַפְשִׁי <small>(תהלים סט, יא)</small>. <b>והפעל הכבד</b> [פִּעֵל] רָחֵל מְבַכָּה עַל <b>בָּנֶיהָ</b> <small>(ירמיה לא, יד)</small>, <b>מְבַכּוֹת</b> אֶת הַתַּמּוּז <small>(יחזקאל ח, יד)</small>. <b>והשם</b> <b>בְּכִי</b> גָדוֹל <small>(שופטים כא, ב)</small>, אֲמָרֵר <b>בַּבֶּכִי</b> אַל תָּאִיצוּ לְנַחֲמֵנִי <small>(ישעיה כב, ד)</small>, מִנְעִי קוֹלֵךְ <b>מִבֶּכִי</b> <small>(ירמיה לא, טז)</small>. כִּי שָׁמַע י"י קוֹל <b>בִּכְיִי</b> <small>(תהלים ו, ט)</small>. ובמשקל אחר הַרְבֵּה <b>בֶכֶה</b> <small>(עזרא י, א)</small>, בשש נקדות. ומשקל אחר אַלּוֹן <b>בָּכוּת</b> <small>(בראשית לה, ח)</small>. ומשקל אחר ויעברו ימי בְּכִיתוֹ <small>(בראשית נ, ד)</small>, ענינם ידוע. ומענין זה <b>מִבְּכִי</b> נְהָרוֹת חִבֵּשׁ <small>(איוב כח, יא)</small>, ופירוש הפסוק כי ברצון הבורא חבש הנהרות אפילו מבכי, כלומר שלא יוציאו מים אפילו טפה כבכי היוצא טפה טפה. <b>והנפעל</b> מזה בהסמך הֲבָאתָ עַד <b>נִבְכֵי</b> יָם <small>(איוב לח, טז)</small>, כי בלא הסמך <b>נִבְכִּים</b> בפלס <b>נִרְפִּים</b> וענינו עמקי ים, כלומר מקום שיש בו מים הרבה. או יהיה פירושו מרוצת הים מקום ששוטף בכח והוא מענין <b>בְּכִי</b>, כי הדמע יוצא במרוצה. ורבי יהודה כתב עֹבְרֵי בְּעֵמֶק <b>הַבָּכָא</b> <small>(תהלים פד, ז)</small>, בשרש הזה עם<b> מִבְּכִי נְהָרוֹת חִבֵּשׁ, הֲבָאתָ עַד נִבְכֵי יָם</b>, ענין בפני עצמו וכן דעת רבי יונה.
<h3>בכר</h3>
<b>בְּכוֹר</b> אֶתְּנֵהוּ <small>(תהלים פט, כח)</small>,<b> תאר</b>, והקבוץ על דרך נקבות <b>מִבְּכֹרוֹת</b> צֹאנוֹ <small>(בראשית ד, ד)</small>. ועל דרך זכרים וְאֶת <b>בְּכוֹרֵי</b> בְקָרֵינוּ <small>(נחמיה י, לז)</small>, לְמַכֵּה מִצְרַיִם <b>בִּבְכוֹרֵיהֶם</b> <small>(תהלים קלו, י)</small>. <b>ותאר אחר</b> וַתֹּאמֶר <b>הַבְּכִירָה</b> <small>(בראשית יט, לא)</small>, <b>בָּכִיר</b> בפלס <b>שָֹכיר</b>.<b> והפעל הדגוש ממנו</b> [פִּעֵל] לָחֳדָשָׁיו <b>יְבַכֵּר</b> <small>(יחזקאל מז, יב)</small>, ישא בכורים, לֹא יוּכַל <b>לְבַכֵּר</b> <small>(דברים כא, טז)</small>, לתת לו משפט הבכורה. <b>ושלא נזכר פועלו ממנו</b> [פֻּעַל] אֲשֶׁר <b>יְבֻכַּר</b> לַי"י <small>(ויקרא כז, כו)</small>. <b>והתאר</b> לפרי המבוכר תְּאֵנִים עִם <b>בִּכּוּרִים</b> <small>(נחום ג, יב)</small>, <b>בִּכּוּרֵי</b> כָּל אֲשֶׁר בְּאַרְצָם <small>(במדבר יח, יג)</small>, רֵאשִׁית <b>בִּכּוּרֵי</b> אַדְמָתְךָ <small>(שמות כג, יט)</small>. ועם <b>ה"א</b> הנקבה<b> כְּבִכּוּרָה</b> בִתְאֵנָה <small>(הושע ט, י)</small>, וכמפיק ה<b>ה"א</b> <b>כְּבִכּוּרָהּ</b> בְּטֶרֶם קַיִץ <small>(ישעיה כח, ד)</small>. <b>ותאר אחר</b> בפתח ה<b>בי"ת</b> כִּתְאֵנֵי <b>הַבַּכֻּרוֹת</b> <small>(ירמיה כד, ב)</small>, כלם ענינם ידוע והוא הפרי הראשון. צָרָה <b>כְּמַבְכִּירָה</b> <small>(ירמיה ד, לא)</small>, היולדת ראשונה שחבליה יותר חזקים. <b>בְּכוֹר</b> מָוֶת <small>(איוב יח, יג)</small>, המלאך הממונה על המות יקרא <b>בְּכוֹר מָוֶת</b> שיש לו חלק גדול במות, או המות קודם זמנו יקרא בכור מות. ואדוני אבי ז"ל פירש בְּכוֹר מָוֶת החולי הראשון שיבא לו ממנו ימות, או הוא כמו הפוך בכור בדיו, ורצה לומר כי המות יאכל בכור בדיו שהם בניו, <b>בְּכוֹרֵי</b> דַלִּים <small>(ישעיה יד, ל)</small>, רצונו לומר ישראל שיש להם חלק בכורה וחלק גדול בדלות. <b>בִּכְרָה</b> קַלָּה <small>(ירמיה ב, כג)</small>, <b>בִּכְרֵי</b> מִדְיָן וְעֵיפָה <small>(ישעיה ס, ו)</small>, הבכורים והבכורות מן הגמלים שהם עולי ימיכם. ותרגום <b>בִּכְרֵי מִדְיָן</b> <b>הוֹגְנֵי מִדְיָן</b>, ו<b>בִּכְרָה קַלָּה</b> <b>יַנְקָא קַלִילָא</b>, כי הוגני בלשון רבות יונקים וקטנים, כמו שאמרו רבותינו ז"ל <small>(סנהדרין נב ע"א)</small> נפישי גמלי סבי דטעיני משכי דהוגני.
<h3>בל</h3>
וְלִבּוֹ <b>בַּל</b> עִמָּךְ <small>(משלי כג, ז)</small>, הִכּוּנִי <b>בַל</b> חָלִיתִי <small>(משלי כג, לה)</small>. ובתוספת <b>יו"ד</b>, מֻרְדָּף <b>בְּלִי</b> חָשָׂךְ <small>(ישעיה יד, ו)</small>, <b>בְּלִי</b> מָשִׁיחַ בַּשָּׁמֶן <small>(שמואל ב' א, כא)</small>, כי כלה בציר אסף בְּלִי יבא <small>(ישעיה לב, י)</small>, מִבְּלִי באי מועד <small>(איכה א, ד)</small>, <b>הֲמִבְּלִי</b> אֵין קְבָרִים בְּמִצְרַיִם <small>(שמות יד, יא)</small>, וּפָעֲרָה פִיהָ <b>לִבְלִי</b> חֹק <small>(ישעיה ה, יד)</small>, אֲשֶׁר יִרְצַח אֶת רֵעֵהוּ <b>בִּבְלִי</b> דַעַת <small>(דברים ד, מב)</small>, עַל בְּלִי הִגִּיד לוֹ <small>(בראשית לא, כ)</small>, וְרֹב שָׁלוֹם עַד <b>בְּלִי</b> יָרֵחַ <small>(תהלים עב, ז)</small>, תִּשְׁכּוֹן בְּאָהֳלוֹ <b>מִבְּלִי</b> לוֹ <small>(איוב יח, טו)</small>, פירוש תשכון משפחה או ערה שאיננה שלו ולא מבניו וקרוביו תשכון באהלו. או פירוש תשכון חיה כלומר שיהיה אהלו חרב כמו שאמר יְזֹרֶה עַל נָוֵהוּ גָפְרִית <small>(שם)</small>. ובחבור המלה הזאת עם <b>יַעַל</b> כנה הרשע ואמר וְאִישׁ <b>הַבְּלִיָּעַל</b> <small>(שמואל ב' טז, ז)</small>, וְהוּא בֶּן <b>בְּלִיַּעַל</b> מִדַּבֵּר אֵלָיו <small>(שמואל א' כה, יז)</small>, כלומר איש רשע, אֶל אִישׁ <b>הַבְּלִיַּעַל</b> הַזֶּה <small>(שמואל א' כה כה)</small>, לִפְנֵי בַּת <b>בְּלִיָּעַל</b> <small>(שמואל א' א, טז)</small>, בת רשע, אלו הם <b>תאר</b>. ושם הרשע גם כן בליעל בְּנֵי <b>בְלִיַּעַל</b> <small>(דברים יג, יד)</small>, רצונו לאמר בני רשע, פֶּן יִהְיֶה דָבָר עִם לְבָבְךָ<b> בְלִיַּעַל</b> לֵאמֹר <small>(דברים טו, ט)</small>, דבר רשע, דְּבַר <b>בְּלִיַּעַל</b> יָצוּק בּוֹ <small>(תהלים מא, ט)</small>, פירוש חולי רע וקשה דבוק בו <b>וַאֲשֶׁר שָׁכַב לֹא יוֹסִיף לָקוּם</b>. ופירוש אַל תִּתֵּן אֶת אֲמָתְךָ לִפְנֵי בַּת <b>בְּלִיָּעַל</b> <small>(שמואל א' א, טז)</small>, שם י"י מסתתר עם <b>לפני</b>, ופירושו אל תתן את אמתך <b>לִפְנֵי י"י</b> כבת רשע, כלומר אל תחשוב שאני עומדת שכורה לפני י"י כבת רשע ואיש עולה ותקון המלה כן. ולפיכך כנה הרשע בו רצונו לאמר שהרשע בל יעלה ובל יצליח. וכולם ענין לא.
<h3>בלל</h3>
כִּי שָׁם <b>בָּלַל</b> י"י <small>(בראשית יא, ט)</small>,<b> וְנָבְלָה</b> שָׁם שְׂפָתָם <small>(בראשית יא, ז)</small>, משפטו ונבלה בדגש, ויהיה <b>אית"ן</b> מן הקל. או נפעל לנקבה, וטעמו על שפתם. <b>וההתפעל</b> בָּעַמִּים הוּא <b>יִתְבּוֹלָל</b> <small>(הזשע ו, ח)</small>, ענין בלבול ידוע. והביא רבי יונה ענין שני <b>בְּלוּלָה</b> בַשֶּׁמֶן <small>(ויקרא ב, ה)</small>, <b>בַּלֹּתִי</b> בְּשֶׁמֶן רַעֲנָן <small>(תהלים צב, יא)</small>, ואין צורך כי ענינם אחד. ומן השרש הזה והענין הזה <b>תֶּבֶל</b> עָשׂוּ <small>(ויקרא כ, יב)</small>, בפלס <b>תֶּמֶס</b> יַהֲלֹךְ <small>(תהלים נח, ט)</small>, מן מסס, ולפי שמבלבל ורעו עם מי שאינו ראוי להזדוג עמו אמר תבל. תְּבַלֻּל בעינו <small>(ויקרא כא, כ)</small>, לובן באישון העין. ונקרא תבלול שהוא מבלבל מראה שחרות האישון, וכן אמרו רבותינו ז"ל <small>(בכורות לח ע"א)</small> איזהו תבלל לבן הפוסק בסירה ונכנס בשחור. אִם יִגְעֶה שּׁוֹר עַל <b>בְּלִילוֹ</b> <small>(איוב ו, ה)</small>, בַּשָּׂדֶה <b>בְּלִילוֹ</b> יִקְצֹירוּ <small>(איוב כד, ו)</small>, <b>בְּלִיל</b> חָמִיץ יֹאכֵלוּ <small>(ישעיה ל, כד)</small>, כמו מספוא. ובא פעל ממנו <b>וַיָּבָול</b> [<b>וַיָּבָל</b>] לַחֲמוֹרִים <small>(שופטים יט, כא)</small>. ונקרא בליל לפי שמספוא הבהמות מערבין ומבלבלין אותו משעורה ושבולת שועל. ויש מפרשים <b>בְּלִילוֹ יִקְצֹירוּ</b> ענין שתי מלות כלומר יקצרו מה שאינו שלו.
<h3>בלג</h3>
<b>וְאַבְלִיגָה</b> מְּעָט <small>(איוב י, כ)</small>, ואתחוק והוא <b>פועל עומד</b> ואף על פי שהוא מבנין <b>הפעיל</b>. או פירושו אחוק נפשי מעט. והעובר <b>הַמַּבְלִיג</b> שֹׁד עַל עָז <small>(עמוס ה, ט)</small>, פירוש המחזיק איש שוד על עז. או יהיה שוד תאר כמו שאנו עתידים לבאר בשרשו. <b>מַבְלִיגִיתִי</b> עֲלֵי יָגוֹן <small>(ירמיה ח, יח)</small>, התחזקי עלי יגון כלומר כשארצה להתחזק לא אוכל כי עלי לבי דוי. ו<b>מַבְלִיגִיתִי</b> <b>שם פועל, מַבְלִיגִית</b> בפלס <b>מַרְבִּית</b> הראוי מרביית וה<b>מ"ם</b> וה<b>תי"ו</b> נוספות. וכבר כתבתי דקדוקו בחלק הדקדוק.
<h3>בלה</h3>
לֹא <b>בָלוּ</b> שַׂלְמֹתֵיכֶם <small>(דברים כט, ד)</small>, אַחֲרֵי <b>בְלֹתִי</b> <small>(בראשית יח, יב)</small>. <b>והכבד</b> [פִּעֵל] <b>בִּלָּה</b> בְשָׂרִי וְעוֹרִי <small>(איכה ג, ד)</small>,<b> יְבַלּוּ</b> בְחִירָי <small>(ישעיה סה, כב)</small>, וְלֹא יוֹסִיפוּ בְנֵי עַוְלָה <b>לְבַלֹּתוֹ</b> <small>(דברי הימים א' יז, ט)</small>. <b>והשם</b> עַל <b>תַּבְלִיתָם</b> <small>(ישעיה י, כה)</small>. ומשקל אחר <b>בְּלוֹיֵ</b> הסְחָבוֹת [סְחָבוֹת] <b>וּבְלוֹיֵ</b> מְלָחִים <small>(ירמיה לה, יא)</small>, שניהם כתובים ב<b>יו"ד</b> אחד לבד שהוא <b>יו"ד למ"ד</b> הפעל ו<b>יו"ד</b> הרבים חסרים מהמכתב. וב<b>אל"ף</b> <b>בְּלוֹאֵי</b> הַסְּחָבוֹת וְהַמְּלָחִים <small>(ירמיה לח, יב)</small>, ענינם ידוע. ומהענין הזה חָשַׁקְתָּ נַפְשִׁי מִשַּׁחַת <b>בְּלִי</b> <small>(ישעיה לח, יז)</small>, והוא <b>שם</b> בפלס <b>שְׁבִי, דְלִי</b>. <b>והתאר</b> <b>בָּלֶה</b> בפלס<b> רָוֶה, דָּוֶה</b>, ולנקבה <b>לַבָּלָה</b> נִאוּפִים <small>(יחזקאל כג, מג)</small>, ולרבים שַׂקִּים <b>בָּלִים</b> <small>(יהושע ט, ד)</small>, ולרבות וּנְעָלוֹת <b>בָּלוֹת</b> <small>(יהושע ט, ד)</small>. לְעֵת עֶרֶב וְהִנֵּה <b>בַלָּהָה</b> <small>(ישעיה יז, יד)</small>, <b>בַּלָּהוֹת</b> אֶתְּנֵךְ וְאֵינֵךְ <small>(יחזקאל כו, כא)</small>, <b>בַּלָּהוֹת</b> הָיִית וְאֵינֵךְ עַד עוֹלָם <small>(יחזקאל כז, לו)</small>, ובסמוך <b>בַּלְהוֹת</b> צַלְמָוֶת <small>(יחזקאל כז, לו)</small> והוקל ה<b>למ"ד</b> כמו הפוך בהלה ובהלות.
<h3>בלם</h3>
עֶדְיוֹ <b>לִבְלוֹם</b> <small>(תהלים לב, ט)</small>, לחסום, ובדברי רבותינו ז"ל <small>(חולין פט ע"א)</small> תֹּלֶה אֶרֶץ עַל <b>בְּלִימָה</b> <small>(איוב כו, ז)</small>, אין העולם מתקיים אלא בזכות מי שבולם עצמו בשעת מריבה, כלומר שסותם פיו ושותק ושׁומע חרפתו ואיננו משיב. ועל דרך הפשוט הוא בענין שתי מלות שהארץ תלויה על לא דבר לפי שהיא תלויה באמצע הגלגלים במרחק גדול מן הגלגלים מכל צד.
<h3>בלס</h3>
<b>וּבוֹלֵס</b> שִׁקְמִים <small>(עמוס ז, יד)</small>, לוקט שקמים לצורץ בקריו, ויהיה בולס כמו בולש, תרגום <b>וַיְחַפֵּשׂ</b> <b>וּבְלַשׁ</b>. או בולס מערב, פירוש מערב השקמים עם דברים אחרים למאכל בקריו. וכן בדברי רבותינו ז"ל כל דבר מעורב יקרא בלוס, כמו שאמרו <small>(שבת עו ע"ב)</small> שכן עני אוכל פתו מעסה בלוסה, פירוש שנלוש הקמח והסובין והמורסן ביחד לפיכך מצטרפין הסובין והמורסן עם הקמח לשיעור חלה.
<h3>בלע</h3>
חַיִל <b>בָּלַע</b> וַיְקִאֶנּוּ <small>(איוב כ, טו)</small>, <b>וַיִּבְלַע</b> מַטֵּה אַהֲרֹן <small>(שמות ז, יב)</small>, בְּלָעַנִו [<b>בְּלָעַנִי</b>] כַּתַּנִּין <small>(ירמיה נא, לד)</small>, <b>וּבָלְעָה</b> אֹתָם וְאֶת כָּל אֲשֶׁר לָהֶם <small>(במדבר טז, ל)</small>, <b>וַתִּבְלַעְנָה</b> הַשִּׁבֳּלִים הַדַּקּוֹת <small>(בראשית מא, ז)</small>. <b>והשם</b> אָהַבְתָּ כָל דִּבְרֵי <b>בָלַע</b> <small>(תהלים נב, ו)</small>, וְהֹצֵאתִי אֶת <b>בִּלְעוֹ</b> מִפִּיו <small>(ירמיה נא, מד)</small>, וכולם ענינם ידוע. <b>והפעל הדגוש</b> [פִּעֵל] בענין אחר <b>בִּלַּע</b> הַמָּוֶת לָנֶצַח <small>(ישעיה כה, ח)</small>, <b>וּבִלַּע</b> בָּהָר הַזֶּה <small>(ישעיה כה, ז)</small>, יַחַד סָבִיב <b>וַתְּבַלְּעֵנִי</b> <small>(איוב י, ח)</small>, <b>בְּבַלַּע</b> רָשָׁע צַדִּיק מִמֶּנּוּ <small>(חבקוק א, יג)</small>, <b>בי"ת</b> השמוש. <b>כְּבַלַּע</b> אֶת הַקֹּדֶשׁ <small>(במדבר ד, כ)</small> ב<b>כ"ף</b>. <b>בִּלַּע</b> י"י לְֹא [וְלֹא] חָמַל <small>(איכה ב, ב)</small>, וְדֶרֶךְ אֹרְחֹתֶיךָ <b>בִּלֵּעוּ</b> <small>(ישעיה ג, יב)</small>, וּמְאֻשָּׁרָיו <b>מְבֻלָּעִים</b> <small>(ישעיה ט, טו)</small>. <b>ושלא נזכר פועלו ממנו</b> [פֻּעַל] אִם אָמַר אִישׁ כִּי <b>יְבֻלָּע</b> <small>(איוב לז, כ)</small>, פירוש תחלת הפסוק <b>היסופר לו כי אדבר</b>, כלומר הצריך לספר לו הלא הוא יודע הנסתרות. ואם יאמר איש כי צריך כי לא ידע ישחת ויאבד כי כפר האמת. פֶּן <b>יְבֻלַּע</b> לַמֶּלֶךְ <small>(שמואל ב' יז, טז)</small>. <b>וההתפעל</b> וְכָל חָכְמָתָם <b>תִּתְבַּלָּע</b> <small>(תהלים קז, כז)</small>, וכל הדומים להם ענין השחתה. <b>והנפעל</b> בענין הזה <b>נִבְלַע</b> יִשְׂרָאֵל <small>(הושע ח, ח)</small>, שָׁגוּ בַשֵּׁכָר <b>נִבְלְעוּ</b> מִן הַיַּיִן <small>(ישעיה כח, ז)</small>. <b>כְּבַלַּע</b> אֶת הַקֹּדֶשׁ <small>(במדבר ד, כ)</small>, בהסתר הקדש. וכן יתכן לפרש אִם אָמַר אִישׁ כִּי <b>יְבֻלָּע</b> <small>(איוב לז, כ)</small>, ופירושו אם אמר איש כי יסתר ממנו מה שאני מדבר, והוא כפל דבר למה שאמר <b>הַיְסֻפַּר לוֹ כִּי אֲדַבֵּר</b>. ויש מפרשים אם אמר איש בלבו כי יסתר ממנו לא יועילנו. ו<b>רבי האיי ז"ל</b> פירוש <b>כִּי יְבֻלָּע</b> שב אל השמש פירוש עם אמר איש כי יסתר השמש כשהעבים מסתירים אותו וזהו שאמר וְעַתָּה לֹא רָאוּ אוֹר <small>(איוב לז, כא)</small> כלומר הנה אין כח בידם לראות אפילו האור כשהעבים בשחקים והוא השמש בהיר הוא והם אינם רואים אותו עד שתעבור הרוח ותטהר השחקים מהעבים. ויש מפרשים מזה יַחַד סָבִיב <b>וַתְּבַלְּעֵנִי</b> <small>(איוב י, ח)</small>, כענין ותסוככני. ויש לפרש מזה אָהַבְתָּ כָל דִּבְרֵי <b>בָלַע</b> <small>(תהלים נב, ו)</small>, כלומר דברי מרמה כי המדבר במרמה מסתיר לבבו.
<h3>בלק</h3>
בּוּקָה וּמְבוּקָה <b>וּמְבֻלָּקָה</b> <small>(נחום ב, יא)</small>, פירש בו רבי יונה חרבה מבלי יושב, ודומה למה שאומר הערב למקום שאין בו צמח בַּלּוּקָ"ה בדגשות ה<b>למ"ד</b> ופתחות ה<b>בי"ת</b> ואומר עוד אבלק"ת א"ל בא"ב רצונו לומר סגרת השער. ויהיה ענינו על הדרך הזה חרבה סוגרת ומסוגרת אל ישב אדם בה. ופירש עוד ענין פתיחה שאומר הערב גם כן אבלק"תָּ אל בא"ב פתחתה, כי זה אצלם מן המלות על דבר והפכו ויהיה ענינו על הדרך הזה מופקרת. וכן כתבו אדוני אבי ז"ל על הדרך השני כלומר יפתח אותה ויצאו יושביה לכל עבר, <b>ומפעל הקל</b> הִנֵּה י"י בּוֹקֵק הָאָרֶץ וּבוֹלְקָהּ <small>(ישעיה כד, א)</small>.
<h3>בלת</h3>
<b>בִּלְתִּי</b> כָּלֵב בֶּן יְפֻנֶּה <small>(במדבר לב, יב)</small>, כמו זולתי, או ה<b>יו"ד</b> שרש והוא הנכון. ונפל ה<b>יו"ד</b> בכנוים לכובד הקריאה, וּמוֹשִׁיעַ אַיִן <b>בִּלְתִּי</b> <small>(הושע יג, ד)</small>, ה<b>יו"ד</b> לכנוי, <b>בִּלְתִּי</b> טָהוֹר הוּא <small>(שמואל א' כ, כו)</small>, זולתי שטהור הוא כלומר שלא אירע בו טומאה אלא מקרה אחר היה, או שאירע בו טומאה לפיכך לא בא, וזהו שאמר <b>כִּי לֹא טָהוֹר</b> רצונו לומר או כי לא טהור. וכן כל <b>בלתי</b> פירושו זולתי חוץ מעטים שפירושם לא. מַכַּת <b>בִּלְתִּי</b> סָרָה <small>(ישעיה יד, ו)</small>, כחומר מכה שלא תסור, עַד <b>בִּלְתִּי</b> שָׁמַיִם <small>(איוב יד, יב)</small>, עד לא שמים, עַד <b>בִּלְתִּי</b> הִשְׁאִיר לוֹ שָׂרִיד <small>(במדבר כא, לה)</small>, וכל בלתי שהוא קשור עם <b>מ"ם</b> הוא כמו מאין <b>מִבִּלְתִּי</b> יְכֹלֶת י"י <small>(במדבר יד, טז)</small>, מאין יכולת י"י וכן כלם. ואשר הוא קשור עם <b>למ"ד</b> הוא כמו שלא, <b>לְבִלְתִּי</b> רוּם לְבָבוֹ <small>(דברים יז, כ)</small>, שלא לרום לבבו, <b>לְבִלְתִּי</b> הַקְרִיב <small>(במדבר ט, ז)</small>, שלא להקריב, <b>לְבִלְתִּי</b> שָׁבוּ אִישׁ מֵרָעָתוֹ <small>(ירמיה כג, יד)</small>,<b> לְבִלְתִּי</b> לְהַעֲבִיר אִישׁ אֶת בְּנוֹ וְאֶת בִּתּוֹ בָּאֵשׁ לַמֹּלֶךְ <small>(מלכים ב' כג, י)</small>, שלא להעביר, <b>וּלְבִלְתִּי</b> רָאוּ <small>(יחזקאל יג, ג)</small>, כלומר הולכים אחר רוחם ואומרים מה שלא ראו וכן כלם.
<h3>במה</h3>
וַיִּקָּרֵא שְׁמָהּ <b>בָּמָה</b> <small>(יחזקאל כ, כט)</small>, רַק <b>הַבָּמוֹת</b> לֹא סָרוּ <small>(מלכים ב' יב, ד)</small>, <b>וּבָמוֹת</b> עוֹלָם לְמוֹרָשָׁה <small>(יחזקאל לו, ב)</small>, עַל <b>בָּמֳותֵי</b> אָרֶץ <small>(דברים לב, יג)</small>, אֶעֱלֶה עַל <b>בָּמֳתֵי</b> עָב <small>(ישעיה יד, יד)</small>, עַל <b>בָּמוֹתֵימוֹ</b> תִדְרֹךְ <small>(דברים לג, כט)</small>, ענינם ידוע. ושמתי המלה הזאת מנחי ה<b>למ"ד</b> כמו שכתב <b>רבי יונה</b>. ו<b>רבי יעקב בן אלעזר</b> כתבה מנחי ה<b>עי"ן</b> מפני קמצות <b>פ"א</b> הפעל בנסמך ובכנוי כמו <b>קָמָה</b>, בְּקָמוֹת פְּלִשְׁתִּים <small>(שופטים טו, ה)</small>, והוא הנכון וגם <b>רבי יונה</b> כתב כן במקום אחר כי הטוב שיהיה במה עלול ה<b>עי"ן</b>.
<h3>בנה</h3>
<b>וּבָנָה</b> עָלֶיהָ מְצוֹדִים גְּדֹלִים <small>(קהלת ט, יד)</small> <b>, בָּנֹה בָנִיתִי</b> בֵּית זְבֻל לָךְ <small>(מלכים א' ח, יג)</small>. וחסרה ה<b>יו"ד למ"ד</b> הפעל וְהַבַּיִת אֲשֶׁר <b>בָּנִתִי</b> לִשְׁמֶךָ <small>(מלכים א' ח מד)</small>, והמסורת עליו לית חסר. <b>בְּנוֹת</b> בָּתִּים <small>(יחזקאל יא, ג)</small>. ובא מקור ב<b>יו"ד</b> הרבוי <b>בִּבְנוֹתַיִךְ</b> גַּבֵּךְ בְּרֹאשׁ כָּל דֶּרֶךְ <small>(יחזקאל טז, לא)</small>, ודקדוקו בחלק הדקדוק בנחי ה<b>למ"ד</b>. אָז <b>יִבְנֶה</b> יְהוֹשֻׁעַ <small>(יהושע ח, ל)</small>. <b>והנפעל</b> אֶבֶן שְׁלֵמָה מַסָּע<b> נִבְנָה</b> <small>(מלכים א' ו, ז)</small>, לַבַּיִת<b> הַנִּבְנֶה</b> לְשֵׁם י"י <small>(דברי הימים א' כב, יט)</small>, עבר במקום עתיד ופירושו לבית אשר יבנה לשם י"י. <b>וְנִבְנוּ</b> בְּתוֹךְ עַמִּי <small>(ירמיה יב, טז)</small>, <b>וְנִבְנְתָה</b> עִיר עַל תִּלָּהּ <small>(ירמיה ל, יח)</small>. <b>והשם</b> בנין וְקִיר <b>הַבִּנְיָן</b> חָמֵשׁ אַמּוֹת <small>(יחזקאל מא, יב)</small>. ומשקל אחר וְהַגִּזְרָה <b>וְהַבִּנְיָה</b> <small>(יחזקאל מא, יג)</small>. ומהענין הזה <b>בֵּן, בָּנִים</b> לפי שהם בנין האב והאם. וכן בת ראוי להיות <b>בֶּנֶת</b> והראיה שיאמר לרבות <b>בָּנוֹת</b>. וכן חבורו עם הכנויים ידגש לחסרון ה<b>נו"ן</b> ב<b>תי"ו, בִּתּוֹ, בִּתְּךָ, בִּתִּי</b> ומשפטם <b>בִּנְתּוֹ, בִּנְתְּךָ</b> <b>בִּנְתִּי</b>, וכן כולם. וכן אמרו פועל הבנין על ענין הבנים <b>וְאִבָּנֶה</b> גַם אָנֹכִי מִמֶּנָּה <small>(בראשית ל, ג)</small>, אֲשֶׁר לֹא <b>יִבְנֶה</b> אֶת בֵּית אָחִיו <small>(דברים כה, ט)</small>, ומן הענין הזה והגזרה הזאת נקרא הרחם <b>אָבְנַיִם</b> על שם הבנים. ועל דרך משל תקרא העדה בת <b>בַּת</b> עַמִּי <small>(איכה ב, יא)</small>, <b>בַּת</b> צִיּוֹן <small>(איכה ב, יג)</small>, <b>בַּת</b> בָּבֶל <small>(ישעיה מז, א)</small>,<b> בַּת</b> אֲשֻׁרִים <small>(יחזקאל כז, ו)</small>, רוצה לומר עדה אשרים וכן מפרשים <b>וּבַת</b> מֶלֶךְ הַנֶּגֶב <small>(דניאל יא, ו)</small>, <b>וּבַת</b> הַנָּשִׁים יִתֶּן לוֹ לְהַשְׁחִיתָהּ <small>(דניאל יא, יז)</small>, כמו עדה. ורבי אברהם אבן עזרא פירשה במשמעה והוא אומר על מלכת שבא. וכן נקרא האישון בת <b>בַּת</b> עֵינֵךְ <small>(איכה ב, יח)</small>, כי השחור כמו בת לעין ואף על פי שכתבנוהו בשרש <b>בבת</b> זה הוא הנכון אצלי. וכן נקרא על דרך משל החץ בן לֹא יַבְרִיחֶנּוּ <b>בֶן קָשֶׁת</b> <small>(איוב מא, כ)</small>, <b>בְּנֵי</b> אַשְׁפָּתוֹ <small>(איכה ג, יג)</small>, וכן מְדֻשָׁתִי <b>וּבֶן</b> גָּרְנִי <small>(ישעיה כא, י)</small>, התבן או הבר יקרא בן גורן לפי שיודש ויזורה בגורן. והסעיף נקרא בן וְעַל <b>בֵּן</b> אִמַּצְתָּה לָּךְ <small>(תהלים פ, טז)</small>, <b>בֵּן</b> פֹּרָת יוֹסֵף <small>(בראשית מט, כב)</small>, ויהיה בן בלשון נקבה לפי שיקרא גם כן פארה, <b>בָּנוֹת</b> צָעֲדָה עֲלֵי שׁוּר <small>(שם)</small>, ופרת תאר לו מן פְּרוּ וּרְבוּ א, כח)</small>, וענינו בן גדלה יוסף, בן גדלה עלי עין ו<b>תי"ו</b> פרת תמורת <b>ה"א.</b> ומה שכתב בו רבי יונה שפירש פרת מן וַתֶּאֱרַכְנָה פֹארֹתָו [פֹארֹתָיו] <small>(יחזקאל לא, ה)</small>, וכן כתב רבי יהודה אלא שלא נשתוו בשרשו טוב היה, לולי כי לדעתם יהיה ענינו בן נטע שיש לו פארות וסעפים, כלומר אף על פי שהוא נטע יש פארות, ואם כן הוא הפירוש יהיה בן סמוך לפרת וזה דלא יתכן בעבור כי <b>בֵּן</b> נקוד צרי ואלו היה סמוך היה נקוד סגול כמשפט, ולדעתם לא יתפרש בן מבלי סמיכות שאם ירצה לומר בן ופרת אין לו טעם. ונקראו המגרשים והכפרים בנות לפי שהם כבנות לעיר והעיר להם כאם. בֵּית שְׁאָן <b>וּבְנֹתֶיהָ</b> <small>(דברי הימים א' ז, כט)</small>, אֶת קְנָת וְאֶת <b>בְּנֹתֶיהָ</b> <small>(במדבר לב, מב)</small>, וכן <b>בָּנוֹת</b> בֹּטְחוֹת הַאְזֵנָּה אִמְרָתִי <small>(ישעיה לב, ט)</small>, כי אמר נשים שאננות על הערים ואמר בנות בטחות על הכפרים. <b>בְנֵי</b> הַנְּבִיאִים <small>(מלכים ב' ב, ג)</small>, תלמידי הנביאים שהם להם כמו בנים. וכן אמרו רבותינו <small>(סנהדרין יט ע"ב)</small> כל המלמד בן חבירו תורה מעלה עליו הכתוב כאלו ילדו וכן כתוב וְאֵלֶּה תּוֹלְדֹת אַהֲרֹן וּמֹשֶׁה וגו' <small>(במדבר ג, א)</small>, נדב ואבהו אלעזר ואיתמר והלא בני אהרן היו ואיך קראם תולדות משה? אלא לפי שלמדם משה כאלו ילדם. וכאשר יבא בן ובת בלתי סמיכות ובלי זכר האב או האם יורה על הקטן והקטנה אוֹ <b>בֵן</b> יִגָּח אוֹ <b>בַת</b> יִגָּח <small>(שמות כא, לא)</small>, רצה לומר קטן או קטנה, אִם <b>בָּנִים</b> וְאִם <b>בָּנוֹת</b> יַצִּילוּ <small>(יחזקאל יד, טז)</small>, רצה לומר אפילו הקטנים לא יצילו בצדקתם אלא הם לבדם ינצלו. ויבא בן במקום איש כִּי <b>בֶן</b> מָוֶת הוּא <small>(שמואל א' כ, לא)</small>, איש מות, וכן אִם <b>בִּן</b> הַכּוֹת הָרָשָׁע <small>(דברים לא, כג)</small>, אם איש הכות. ובא בחירק תמורת הסגול כמו יְהוֹשֻׁעַ <b>בִּן</b> נוּן <small>(דברים לא, כג)</small> <b>שֶׁבִּן</b> לַיְלָה הָיָה <b>וּבִן</b> לַיְלָה אָבָד <small>(יונה ד, י)</small>, דִּבְרֵי אָגוּר <b>בִּן</b> יָקֶה <small>(משלי ל, א)</small>. ויש מי שפירש זה כמו בינה, כלומר דברי אגור שיקיא הבין. <b>בְנֵי</b> הָאֱלֹהִים <small>(בראשית ו, ב)</small>, החסידים, והם בנים לשם שהוא אוהב אותם כמו האב את הבן, וכן <b>בְּנִי</b> בְכֹרִי יִשְׂרָאֵל <small>(שמות ד, כב)</small>, או בני האלהים בני הגדולים, לְעֵינֵי <b>בְנֵי</b> עַמִּי <small>(בראשית בג, יא)</small>, אנשי עמי, לְכָל <b>בְּנֵי</b> הָעָם <small>(דברי הימים ב' לה, יג)</small>, אנשי העם, וכן <b>בְּנֵי</b> בְלִיַּעַל <small>(דברים יג, יד)</small>, <b>בְנֵי</b> עַוְלָה <small>(שמואל ב' ג, לד)</small>, <b>בְּנֵי</b> חַיִל <small>(מלכים ב' ב, טז)</small>, וכל הדומים להם על זה הדרך. <b>תַּבְנִית</b> הַמִּשְׁכָּן <small>(שמות כה, ט)</small>, דמות המשכן וצורתו, <b>תַּבְנִית</b> יַד אָדָם <small>(יחזקאל י, ח)</small>, דמות יד אדם וצורתה. ובאמת כֹּל מַלְאֲכוֹת <b>הַתַּבְנִית</b> <small>(דברי הימים א' כח, יט)</small>, רוצה לומר כל מלאכות הבתים והכלים בצורתם. וכתב <b>רבי יונה</b> וְעָלָיו <b>כְּמִבְנֵה</b> עִיר <small>(יחזקאל מ, ב)</small>, מענין תבנית המשכן או יהיה מענין בנין ממש והכל קרוב בענין.
<h3>בסר</h3>
<b>וּבֹסֶר</b> גֹּמֵל <small>(ישעיה יח, ה)</small>, הָאֹכֵל <b>הַבֹּסֶר</b> תִּקְהֶינָה שִׁנָּיו <small>(ירמיה לא, כט)</small>. ומשקל אחר יַחְמֹס כַּגֶּפֶן <b>בִּסְרוֹ</b> <small>(איוב טו, לג)</small> והוא הפרי שלא נתבשל כל צרכו וקורין לו בלע"ז <b>איגרי"ן</b>.
<h3>בעה</h3>
אִם תִּבְעָיוּן <b>בְּעָיוּ</b> <small>(ישעיה כא, יב)</small>. <b>והנפעל נִבְעוּ</b> מַצְפֻּנָיו <small>(עבדיה א, ו)</small>, <b>נִבְעֶה</b> בְּחוֹמָה נִשְׁגָּבָה <small>(ישעיה ל, יג)</small>, תרגום ויבקש <b>וּבְעָא</b>. ופירוש <b>נבעה</b> על הפרץ, כי כשיהיה הפרץ <b>בְּחוֹמָה נִשְׁגָּבָה</b> יכנסו ויבקשו משם. ויש מי שפירש מן הענין הזה <b>בַּעְיָם</b> רוּחוֹ <small>(ישעיה יא, טו)</small>, וחסר <b>בי"ת</b> השרות ומשפטו בבעים, וה<b>מ"ם</b> נוספת כ<b>מ"ם</b> ריקם ופירושו בבקשת רוחו כלומר ברצונו. וענין אחר מַיִם <b>תִּבְעֶה</b> אֵשׁ <small>(ישעיה סד, א)</small>, פירוש כי האש תרתיח המים והוא מענין אבעבועות, כי המים כשירתחו יעלו אבעבועות. ורבי יונה פירש מזה הענין<b> נִבְעֶה בְּחוֹמָה נִשְׁגָּבָה</b> כי החומה כשהיא קרובה לנפול היא נוטה לחוץ ונפוחה כמו אבעבועות. לִשְׁחִין פֹּרֵחַ <b>אֲבַעְבֻּעֹת</b> <small>(שמות ט, ט)</small>, ה<b>אל"ף</b> בו נוספת ונכפלה בו ה<b>פ"א</b> וה<b>עי"ן</b> ונפל <b>למ"ד</b> הפעל כמו <b>תְּשַׂגְשֵׂגִי</b> <small>(ישעיה יז, יא)</small> מן יִשְׂגֶּא אָחוּ <small>(איוב ח, יא)</small>.
<h3>בעט</h3>
וַיִּשְׁמַן יְשֻׁרוּן <b>וַיִּבְעָט</b> <small>(דברים לב, טו)</small>, דרך הבעיטה בבהמה שמבעטת ברגליה לאחור, ואמר על דרך המשל וַיִּשְׁמַן יְשֻׁרוּן וַיִּבְעָט והוא דרך בזיון. וכן לָמָּה <b>תִבְעֲטוּ</b> בְּזִבְחִי <small>(שמואל א' ב, כט)</small>.
<h3>בעל</h3>
כִּי יִקַּח אִישׁ אִשָּׁה <b>וּבְעָלָהּ</b> <small>(דברים כד, א)</small>, <b>וּבָעַל</b> בַּת אֵל נֵכָר <small>(מלאכי ב, יא)</small>, הבעילה היא האישות. ואמר על דרך משל וְאַרְצֵךְ <b>תִּבָּעֵל</b> <small>(ישעיה סב, ד)</small>, וּלְאַרְצֵךְ <b>בְּעוּלָה</b> <small>(שם)</small>. ומזה הענין נקרא כל שהוא אדון הדבר בעל כמו <b>בַּעַל</b> אִשָּׁה <small>(שמות כא, ג)</small>, שהוא אדון לה. ואמרו אִם <b>בְּעָלָיו</b> עִמּוֹ לֹא יְשַׁלֵּם <small>(שמות כב, יד)</small>, פירושו ואם אדניו, <b>בַּעֲלֵי</b> גוֹיִם <small>(ישעיה טז, ח)</small>, אדוני גוֹים, <b>בַּעַל</b> הַבּוֹר <small>(שמות כא, לד)</small>, הָאִישׁ <b>בַּעַל</b> הַבַּיִת <small>(שופטים יט, כג)</small>, [ויאמרו אל] בֶּן הָאִשָּׁה <b>בַּעֲלַת</b> הַבָּיִת <small>(מלכים א' יז, יז)</small>, הִנֵּה<b> בַּעַל</b> הַחֲלֹמוֹת <small>(בראשית לז, יט)</small>, <b>וּבַעֲלֵי</b> הַפָּרָשִׁים הִדְבִּקֻהוּ <small>(שמואל ב' א, ו)</small>, <b>בַּעֲלֵי</b> חִצִּים <small>(בראשית מט, כג)</small>, לְמוֹרַג חָרוּץ חָדָשׁ <b>בַּעַל</b> פִּיפִיּוֹת <small>(ישעיה מא, טו)</small>, לֹא יִטַּמָּא <b>בַּעַל</b> בְּעַמָּיו <small>(ויקרא כא, ד)</small>, אדון בעמיו, ונחסרה <b>בי"ת</b> השרות או <b>למ"ד</b> ומשפטו בבעל בעמיו, וכל הדומים להם על הדדך הזה. ומזה השרש והענין <b>בַּעֲלִיל</b> לָאָרֶץ <small>(תהלים יב, ז)</small>, והוא בשקל <b>סַגְרִיר</b> ופירושו אדון הארץ. ועוד נכתבנו בשרש <b>עלל</b>. ויש מי שפירש וְאָנֹכִי<b> בָּעַלְתִּי</b> בָם נְאֻם י"י <small>(ירמיה לא, לב)</small> אשר בפסוק הִנֵּה יָמִים בָּאִים נְאֻם י"י וְכָרַתִּי אֶת בֵּית יִשְׂרָאֵל וְאֶת בֵּית יְהוּדָה בְּרִית חֲדָשָׁה לֹא כַבְּרִית אֲשֶׁר כָּרַתִּי אֶת אֲבוֹתָם בְּיוֹם וגו' <small>(ירמיה לא, לא)</small>, כמו געלתי או כמו בחלתי. ואין צורך רק פירושו בעלתי ממש, רצה לומר אף על פי שאני בעלתי בם והייתי להם לאלהים המה הפרו את בריתי, וכן תרגום יונתן <b>אִתְרְעֵיתִי</b>. ואדוני אבי ז"ל פירש כי כל לשון בעילה שהוא דבק עם <b>בי"ת</b> הוא לשון גנאי, ופירש גם כן כִּי אָנֹכִי <b>בָּעַלְתִּי</b> בָכֶם וְלָקַחְתִּי אֶתְכֶם אֶחָד מֵעִיר וגו' <small>(ירמיה ג, יד)</small>, לשון גנאי כלומר קצתי בכם בזמן שעבר, אך עתה אקבץ אתכם. וכן אמר בערבי <b>בע"ל א"ל רגו"ל בא"ל מר"ה</b>, כלומר קץ בה וגרשה. ונקראו הפסילים והעצבים בזה השם <b>בַעַל</b> פְּעוֹר <small>(דברים ד, ג)</small>, אֶת שְׁמוֹת <b>הַבְּעָלִים</b> <small>(הושע ב, יט)</small>. כי הם כאדון לעובדיהם, <b>בַּעַל</b> גָּד <small>(יהושע יא, יז)</small>, כתרגומו <b>מֵישַׁר גָד</b>. ואפשר שנקרא מזה קִרְיַת <b>בַּעַל</b> <small>(יהושע טו, ס)</small>, לפי שהיתה במשור והיא עיר בערי יהודה. ונקראת גם כן <b>בַּעֲלָה</b> <small>(יהושע טו, ט)</small>, <b>וּבַעֲלִי</b> כמו שנאמר <b>מִבַּעֲלֵי</b> יְהוּדָה <small>(שמואל ב' ו, ב)</small>.
<h3>בער</h3>
כִּי <b>בָעֲרָה</b> בָם אֵשׁ י"י <small>(במדבר יא, ג)</small>, גֶּחָלִים <b>בָּעֲרוּ</b> מִמֶּנּוּ <small>(שמואל ב' כב, ט)</small>, וְהִנֵּה הַסְּנֶה <b>בֹּעֵר</b> בָּאֵשׁ <small>(שמות ג, ב)</small>, דולק, כְּאֵשׁ <b>בֹּעֶרֶת</b> <small>(ירמיה כ, ט)</small>, דולקת, כְּאֵשׁ <b>תִּבְעַר</b> יָעַר <small>(תהלים פג, טו)</small>, כפשׁתים אשׁר בָּעֲרוּ באשׁ <small>(שופטים טו, יד)</small>, נשרפו, מדוע לא יִבְעַר הסנה <small>(שמות ג, ג)</small>, לא ישרף. יש מי שפירש כל לשון <b>בוער</b> יוצא, ומה יעשה כַּפִּשְׁתִּים אֲשֶׁר <b>בָּעֲרוּ</b> בָאֵשׁ? <small>(שופטים טו, יד)</small>. והנכון שכולם מהקל פעלים עומדים, ופירוש <b>כְּאֵשׁ תִּבְעַר יָעַ</b>ר תבער ביער. <b>והפועל הנוסף</b> [הִפְעִיל] <b>וְהִבְעַרְתִּי</b> בֶעָשָׁן רִכְבָּהּ <small>(נחום ב, יד)</small>, כלומר באש גדול המעלה עשן גדול, <b>וַיַּבְעֵר</b> מִגָּדִישׁ וְעַד קָמָה <small>(שופטים טו, ה)</small>, <b>הַמַּבְעִר</b> אֶת הַבְּעֵרָה <small>(שמות כב, ה)</small>. <b>והשם</b> במשקל אחר וַיִּקְרָא שֵׁם הַמָּקוֹם הַהוּא <b>תַּבְעֵרָה</b> <small>(במדבר יא, ג)</small>. <b>והפעל הכבד</b> [פִּעֵל] <b>וּבִעֵר</b> עָלֶיהָ הַכֹּהֵן <small>(ויקרא ו, ה)</small>, <b>וּבִעֲרוּ</b> בָהֶם אֵשׁ <small>(יחזקאל לט, ט)</small>, לֹא <b>תְבַעֲרוּ</b> אֵשׁ בְּכֹל משְׁבֹתֵיכֶם <small>(שמות לה, ג)</small>, וְהָאָבוֹת <b>מְבַעֲרִים</b> אֶת הָאֵשׁ <small>(ירמיה ז, יח)</small>, וְאֶת הָאָח לְפָנָיו <b>מְבֹעָרֶת</b> <small>(ירמיה לו, כב)</small>, וְהָיָה לְאָדָם <b>לְבָעֵר</b> <small>(ישעיה מד, טו)</small>, וכולם ענין הדלקה והשרפה, אלא שענין הבערה נופל על האש בעצמו אפילו לא תצא פעולתו אל אחר, וענין השרפה באש תצא פעולתו אל אחר לעולם, וענין אחר <b>וּבִעַרְתָּ</b> הָרָע מִקִּרְבֶּךָ <small>(דברים יג, ו)</small>, <b>בִּעַרְתִּי</b> הַקֹּדֶשׁ מִן הַבַּיִת <small>(דברים כו, יג)</small>, וְלֹא <b>בִעַרְתִּי</b> מִמֶּנּוּ בְּטָמֵא <small>(דברים כו, יד)</small>, כִּי אִם יִהְיֶה <b>לְבָעֵר</b> קָיִן <small>(במדבר כד, כב)</small>, <b>וּנְבַעֲרָה</b> רָעָה מִיִּשְׂרָאֵל <small>(שופטים כ, יג)</small>. <b>ופעל כבד אחר</b> [הִפְעִיל] הִנְנִי <b>מַבְעִיר</b> אַחֲרֵי בַעְשָׁא וְאַחֲרֵי בֵיתוֹ <small>(מלכים א' טז, ג)</small>. <b>והשם</b> בְּרוּחַ מִשְׁפָּט וּבְרוּחַ <b>בָּעֵר</b> <small>(ישעיה ד, ד)</small>, וְשָׁבָה וְהָיְתָה <b>לְבָעֵר</b> <small>(ישעיה ו, יג)</small>, וכל הדומים להם ענין הכרתה והסרה והוא קרוב לענין הראשון. וענין אחר כִּי<b> יַבְעֶר</b> אִישׁ שָׂדֶה אוֹ כֶרֶם <small>(שמות כב, ד)</small>, כי ירעה. <b>וכבד אחר</b> <b>[</b>פִּעֵל<b>] וּבִעֵר</b> בִּשְׂדֵה אַחֵר <small>(שם)</small> וירעה, <b>בִּעַרְתֶּם</b> הַכֶּרֶם <small>(ישעיה ג, יד)</small> רעיתם, וְהָיָה <b>לְבָעֵר</b> <small>(ה, ה)</small>, לרעות. ויתכן גם מזה וְהָיָה לְאָדָם <b>לְבָעֵר</b> מד, טו)</small>, וגם זה הענין קרוב לענין הראשון כי המרעה והמאכל הוא הבעור והכליון. טַעֲנוּ אֶת <b>בְּעִירְכֶם</b> <small>(בראשית מה, יז)</small>, בהמתכם, וְשִׁלַּח אֶת <b>בְּעִירֹה</b> <small>(שמות כב, ד)</small>, בהמתו, תרגום בהמה <b>בְּעִירָא</b>. וענין אחר וּבְאַחַת <b>יִבְעֲרוּ</b> וְיִכְסָלוּ <small>(ירמיה י, ח)</small>, וּנְתַתִּיךְ בְּיַד אֲנָשִׁים <b>בֹּעֲרִים</b> <small>(יחזקאל כא, לו)</small>, בִּינוּ <b>בֹּעֲרִים</b> בָּעָם <small>(תהלים צד, ח)</small>. ויש לפרש ביד אנשים בוערים מהענין הראשון וכן ידמה דעת בעלי המסורת שאמר בוערים שני בתרי לישני. <b>והנפעל</b> <b>נִבְעַר</b> כָּל אָדָם מִדַּעַת <small>(ירמיה י, יד)</small>, עֵצָה <b>נִבְעָרָה</b> <small>(ישעיה יט, יא)</small>.<b> והתאר</b> אִישׁ <b>בַּעַר</b> לֹא יֵדָע <small>(תהלים צב, ז)</small>, ענינו ידוע והוא קרוב לענין טַעֲנוּ אֶת <b>בְּעִירְכֶם</b> <small>(בראשית מה, יז)</small>, כי הכסיל כבהמה.
<h3>בעת</h3>
וְהָמָן <b>נִבְעַת</b> <small>(אסתר ז, ו)</small>, וּבְבֹאוֹ <b>נִבְעַתִּי</b> <small>(דניאל ח, יז)</small>, ה<b>תי"ו למ"ד</b> הפעל נבלעת בדגש. <b>והשם</b> וְהִנֵּה <b>בְעָתָה</b> <small>(ירמיה ח, טו)</small>. ומשקל אחר <b>בִּעוּתֵי</b> אֱלוֹהַּ יַעַרְכוּנִי <small>(איוב ו, ד)</small>, <b>בִּעוּתֶיךָ</b> צִמְּתוּתֻנִי <small>(תהלים פח, יז)</small>, <b>והכבד</b> [פִּעֵל] פַּלָּצוּת <b>בִּעֲתָתְנִי</b> <small>(ישעיה כא, ד)</small>, <b>וּבִעֲתַתּוּ</b> רוּחַ רָעָה <small>(שמואל א' טז, יד)</small>, הִנֵּה נָא רוּחַ אֱלֹהִים רָעָה<b> מְבַעִתֶּךָ</b> <small>(שמואל א' טז, טו)</small>, כולם ענין בהלה.
<h3>בצץ</h3>
הָטְבְּעוּ <b>בַבֹּץ</b> רַגְלֶךָ <small>(ירמיה לח, כב)</small>, כמו <b>חֹק</b> מן <b>חָקַק</b>, ו<b>עֹז</b> מן <b>עָזַז</b>, וענין <b>בוץ</b> טיט ורקק. וכן בִּצֹּאתָו [<b>בִּצֹּאתָיו</b>] וּגְבָאָיו <small>(יחזקאל מז, יא)</small>, העמקים שהם מלאים טיט, וכן הֲיִגְאֶה גֹּמֶא בְּלֹא <b>בִצָּה</b> <small>(איוב ח, יא)</small>, בְּסֵתֶר קָנֶה <b>וּבִצָּה</b> <small>(איוב מ, כא)</small>.
<h3>בצל</h3>
וְאֶת הֶחָצִיר וְאֶת <b>הַבְּצָלִים</b> <small>(במדבר יא, ה)</small>, ידוע.
<h3>בצע</h3>
כִּי מַה תִּקְוַת חָנֵף כִּי<b> יִבְצָע</b> <small>(איוב כז, ח)</small>, כֻּלּוֹ <b>בּוֹצֵעַ בָּצַע</b> <small>(ירמיה ו, יג)</small>, שֹׂנְאֵי <b>בָצַע</b> <small>(שמות יח, כא)</small>, מַה <b>בֶּצַע</b> כִּי נַהֲרֹג אֶת אָחִינוּ <small>(בראשית לז, כו)</small>, וְאִם <b>בֶּצַע</b> כִּי תַתֵּם דְּרָכֶיךָ <small>(איוב כב, ג)</small>,<b> בֶּצַע</b> כֶּסֶף <small>(שופטים ה, יט)</small>, בסגול, אִישׁ <b>לְבִצְעוֹ</b> מִקָּצֵהוּ <small>(ישעיה נו, יא)</small>, בָּא קִצֵּךְ אַמַּת <b>בִּצְעֵךְ</b> <small>(ירמיה נא, יג)</small>, וְהַחֲרַמְתִּי לַי"י <b>בִּצְעָם</b> <small>(מיכה ד, יג)</small>. <b>והכבד</b> [פִּעֵל] <b>וַתְּבַצְּעִי</b> רֵעַיִךְ בַּעֹשֶׁק <small>(יחזקאל כב, יב)</small>, כלם ענין חמדה ועשק. ופירוש <b>וַתְּבַצְּעִי</b> כתרגומו <b>וְאַהֲנֵית רְחִימָךְ בְּאוּנְסָא</b>, כלומר ונתת לה בצע כסף בעושק שעשקת החלשים בך. ופירוש <b>שֹׂנְאֵי בָצַע</b> שאינם רודפים אחר תאות העולם ואהבת העשר והמעלה, אלא שונאין ומרחיקין קבוץ הממון כי אם, כדי חיותם ואם יהיו עשירי יסתפקו במה שחננם הבורא ולא יררפו לקבץ עוד ואותם האנשים הם הראויים למנותם שופטים. וכן אמרו רבותינו ז"ל <small>(כתובות קח ע"ב)</small>, שונאי בצע שהם שונאים ממון עצמם ואם ממון עצמם שונאים כל שכן ממון חבירים. ועור אמרו מֶלֶךְ בְּמִשְׁפָּט יַעֲמִיד אָרֶץ וְאִישׁ תְּרוּמוֹת יֶהֶרְסֶנָּה <small>(משלי כט, ד)</small>, אם דומה הדיין למלך שאינו צריך לכלום יעמיד ארץ ואם דומה לכהן המחזיר בבית הגרנות יהרסנה. וענין אחר <b>בִּצַּע</b> אֶמְרָתוֹ <small>(איכה ב, יז)</small>, וְיָדָיו <b>תְּבַצַּעְנָה</b> <small>(זכריה ד, ט)</small>, בפחח הצרי באתנח, כִּי <b>יְבַצַּע</b> י"י אֶת כָּל מַעֲשֵׂהוּ <small>(ישעיה י, יב)</small>, ענין השלמה. וענין אחר יַתֵּר יָדוֹ<b> וִיבַצְּעֵנִי</b> <small>(איוב ו, ט)</small>, מִדַּלָּה<b> יְבַצְּעֵנִי</b> <small>(ישעיה לח, יב)</small>. והקל וּבְעַד הַשֶּׁלַח יִפֹּלוּ לֹא<b> יִבְצָעוּ</b> <small>(יואל ב, ח)</small>, והוא<b> פעל עומד</b> כלומר כי יפלו על חחרבות ולא יזיקום, רצה לומר שאינם כשאר האויבים שתמנעם בחרב מלבוא עליך ולא בסגור השערים כמו שאמר בְּעַד הַחַלּוֹנִים יָבֹאוּ כַּגַּנָּב <small>(יואל ב, י)</small>. <b>והיוצא וּבְצָעַם</b> בְּרֹאשׁ כֻּלָּם <small>(עמוס ט, א)</small>, פירוש האל יבצעם אוחם שהם בראש כלם והם הכהנים או האבות, ואחר כך אמר <b>וְאַחֲרִיתָם בַּחֶרֶב אֶהֱרֹג</b> והם הבנים כמו שפירשנו <small>(בשרש <b>אָחַר</b>)</small>. ואם אמר <b>ובצעם</b> בלשון נסתר ואחר כך אמר <b>אהרג</b> הרבה ימצא כזה בכתוב. ונפתחה ה<b>עי"ן</b> מפני שהמלה מלעיל בשני פשטין. ו<b>רבי יונה</b> פירש <b>וּבְצָעַם</b> צווי הפתח מקום צרי לפי שאמר הַךְ הַכַּפְתּוֹר <small>(שם)</small> צווי כולם ענין פתיחה וחתיכה. פָּתוֹת אֹתָהּ פִּתִּים <small>(ויקרא ב, ו)</small>, תרגומו <b>בְּצַע יָתָהּ בִּיצוּעִין</b>. ויש מפרשים מזה <b>בֶּצַע</b> כֶּסֶף לֹא לָקָחוּ <small>(שופטים ה, יט)</small>, חתיכת כסף, כלומר שלא לקחו כסף וזהב לפדיון השבוים אלא היו הורגים אותם.
<h3>בצק</h3>
אֶת <b>בְּצֵקוֹ</b> טֶרֶם יֶחְמָץ <small>(שמות יב, לד)</small>, לָשׁוֹת <b>בָּצֵק</b> <small>(ירמיה ז, יח)</small>, מִלּוּשׁ <b>בָּצֵק</b> <small>(הושע ו, ד)</small>, עיסה. וְרַגְלְךָ לֹא <b>בָצֵקָה</b> <small>(דברים ח, ד)</small>, וְרַגְלֵיהֶם לֹא <b>בָצֵקוּ</b> <small>(נחמיה ט, כא)</small>, יחפה מבלי מנעל והוא מענין <b>בצק</b> כי בכלות המנעל יבצק הרגל בטיט.
<h3>בצר</h3>
וְאֶת עִנְּבֵי נְזִירֶךָ לֹא <b>תִבְצֹר</b> <small>(ויקרא כה, ה)</small> כִּי <b>תִבְצֹר</b> כַּרְמְךָ <small>(דברים כד, כא)</small>,<b> כְּבוֹצֵר</b> עַל סַלְסִלּוֹת <small>(ירמיה ו, ט)</small>. <b>והשם</b> וְהִשִּׂיג לָכֶם דַּיִשׁ אֶת <b>בָּצִיר</b> <small>(ויקרא כו, ה)</small>, <b>מִבְצִיר</b> אֲבִיעֶזֶר <small>(שופטים ח, ב)</small>, וה<b>בי"ת</b> רפויה וראויה להדגש. כלם ענין קטיפה. ויתכן לפרש מזה כִּי יָרַד יַעַר הַבָּצִור [<b>הַבָּצִיר</b>] <small>(זכריה יא, ב)</small>, והוא משל על גדולי ישראל. והמשילם ליער כי עצי היער הם גדולים ורבים וסמכם אל הבציר, כלומר שנותנין פרי מה שאין כן עצי יער. וענין אחר וְהֶעָרִים <b>בְּצֻרוֹת</b> <small>(במדבר יג, כח)</small>, לְחוֹמַת נְחשֶׁת <b>בְּצוּרָה</b> <small>(ירמיה טו, כ)</small>, וְאַגִּידָה לְּךָ גְּדֹלוֹת <b>וּבְצֻרוֹת</b> לֹא יְדַעְתָּם <small>(ירמיה לג, ג)</small>. והדגוש וַתִּתְצוּ הַבָּתִּים<b> לְבַצֵּר</b> הַחוֹמָה <small>(ישעיה כב, י)</small> וְכִי <b>תְבַצֵּר</b> מְרֹום עֻזָּהּ <small>(ירמיה נא, נג)</small>. <b>והשם</b> שׁוּבוּ <b>לְבִצָּרוֹן</b> אֲסִירֵי הַתִּקְוָה <small>(זכריה ט, יב)</small>. ומשקל אחר עָרֵי <b>הַמִּבְצָר</b> <small>(יהושע י, כ)</small>, הַבְּמַחֲנִים אִם<b> בְּמִבְצָרִים</b> <small>(במדבר יג, יט)</small>. ובקבוץ הנקבות וְלָכַד עִיר <b>מִבְצָרוֹת</b> <small>(דניאל יא, טו)</small>, כלם ענין חוזק. ופירוש <b>שׁוּבוּ</b> <b>לְבִצָּרוֹן</b> לערי בצרון. ויש לפרש מזה <b>כִּי יָרַד יַעַר הַבָּצִור [הַבָּצִיר].</b> ומן הענין הזה <b>יִבְצֹר</b> רוּחַ נְגִידִים <small>(תהלים עו, יג)</small>, ירוממנה ויחזקנה. ויתכן לפרשו מהענין הראשון, ופירושו יקטוף וישפיל רוח נגידים מהתגאות והוא מה שאמר אחריו<b> נוֹרָא לְמַלְכֵי אָרֶץ</b>. וענין אחר וְעַתָּה לֹא <b>יִבָּצֵר</b> מֵהֶם <small>(בראשית יא, ו)</small>, וְלֹא <b>יִבָּצֵר</b> מִמְּךָ מְזִמָּה <small>(איוב מב, ב)</small>, ענינם לא ימנע. וּבִשְׁנַת <b>בַּצֹּרֶת</b> לֹא יִדְאָג <small>(ירמיה יז, ח)</small>. ומשקל אחר עַל דִּבְרֵי <b>הַבַּצָּרוֹת</b> <small>(ירמיה יד, א)</small>, מניעת הגשמים והעצרם. ויש מפרשים מזה לְעִתּוֹת <b>בַּצָּרָה</b> <small>(תהלים ט, י)</small>, ה<b>בי"ת</b> שרש. ויתכן לומר שענין ערים בצורות וענין זה קרוב כי הדבר הגדול והחזק נמנע מהאדם להשיג אליו. וְשִׁית עַל עָפָר<b> בָּצֶר</b> <small>(איוב כב, כד)</small>, זהב. והקבוץ <b>בצרים</b> וְהָיָה שַׁדַּי <b>בְּצָרֶיךָ</b> <small>(איוב כב, כה)</small>, זהביך. ויש ספרים מדויקים אין בו <b>יו"ד</b> אם כן יהיה לשון יחיד וסגול ה<b>רי"ש</b> בעבור האתנחתא. ואפשר גם כן היותו לשון רבים ואף על פי שחסר <b>יו"ד</b> כי ימצאו כמוהו רבים.
<h3>בקק</h3>
כִּי <b>בְקָקוּם בֹּקְקִים</b> <small>(נחום ב, ג)</small>, <b>וּבַקֹּתִי</b> אֶת עֲצַת יְהוּדָה וִירוּשָׁלַם בַּמָּקוֹם הַזֶּה <small>(ירמיה יט, ז)</small>, <b>פועל יוצא</b>, גֶּפֶן <b>בּוֹקֵק</b> יִשְׂרָאֵל <small>(הושע י, א)</small>, <b>בודד</b>. <b>והנפעל</b> <b>הִבּוֹק תִּבּוֹק</b> הָאָרֶץ <small>(ישעיה כד, ג)</small>, <b>וְנָבְקָה</b> רוּחַ מִצְרַיִם <small>(ישעיה יט, ג)</small>, בשקל וְרָחֲבָה וְנָסְבָה <small>(יחזקאל מא, ז)</small>, משפטם <b>נָסִבָּה נָבַקָּה</b>. <b>והפועל הכבד</b> [פעלל] <b>וִיבֹקְקוּ</b> אֶת אַרְצָהּ <small>(ירמיה נא, ב)</small>, ענין ריקות.
<h3>בקע</h3>
<b>בָּקַע</b> יָם וַיַּעֲבִירֵם <small>(תהלים עח, יג)</small>, <b>וּבָקַעְתָּ</b> לָהֶם כָּל כָּתֵף <small>(יחזקאל כט, ז)</small>, <b>וּבָקְעָה</b> וְדָגְרָה בְצִלָּהּ <small>(ישעיה לד, טו)</small>, <b>וַיִּבְקַע</b> אֱלֹהִים אֶת הַמַּכְתֵּשׁ אֲשֶׁר בַּלֶּחִי <small>(שופטים טו, יט)</small> <b>וַיִּבְקְעוּ</b> שְׁלשֶׁת הַגִּבֹּרִים בְּמַחֲנֵה פְלִשְׁתִּים <small>(שמואל ב' כג, טז)</small>, וַיֹּאמֶר <b>לְבִקְעָם</b> אֵלָיו <small>(דברי הימים ב' לב, א)</small>, עַל <b>בִּקְעָם</b> הָרוֹת הַגִּלְעָד <small>(עמוס א, יג)</small>, כְּמוֹ פֹלֵחַ <b>וּבֹקֵעַ</b> בָּאָרֶץ <small>(תהלים קמא, ז)</small>. <b>והפועל הנוסף</b> [הִפְעִיל] <b>וְנַבְקִעֶנָּה</b> אֵלֵינוּ <small>(ישעיה ז, ו)</small>, <b>לְהַבְקִיעַ</b> אֶל מֶלֶךְ אֱדוֹם <small>(מלכים ב' ג, כו)</small>. <b>ושלא נזכר פועלו ממנו</b> [הָפְעַל] <b>הָבְקְעָה</b> הָעִיר <small>(ירמיה לט, ב)</small>. <b>והנפעל</b> <b>נִבְקְעוּ</b> כָּל מַעְיְנוֹת תְּהוֹם רַבָּה <small>(בראשית ז, יא)</small>, כִּי <b>נִבְקְעוּ</b> בַמִּדְבָּר מַיִם <small>(ישעיה לה, ו)</small>, אָז<b> יִבָּקַע</b> כַּשַּׁחַר אוֹרֶךָ <small>(ישעיה נח, ח)</small>, <b>וַתִּבָּקַע</b> הָאָרֶץ בְּקוֹלָם <small>(מלכים א' א, מ)</small>, וְהַזּוּרֶה <b>תִּבָּקַע</b> אֶפְעֶה <small>(ישעיה נט, ה)</small>, וְנֹא תִּהְיֶה<b> לְהִבָּקֵעַ</b> <small>(יחזקאל ל, טז)</small>. <b>וההתפעל</b> וְהִנֵּה <b>הִתְבַּקָּעוּ</b> <small>(יהושע ט, יג)</small>, וְהָעֲמָקִים <b>יִתְבַּקָּעוּ</b> <small>(מיכה א, ד)</small>. <b>והדגוש</b> [פִּעֵל] בֵּיצֵי צִפְעוֹנִי <b>בִּקֵּעוּ</b> <small>(ישעיה נט, ה)</small>, וְרוּחַ סְעָרוֹת <b>תְּבַקֵּעַ</b> <small>(יחזקאל יג, יא)</small>. כִּמְבוֹאֵי עִיר<b> מְבֻקָּעָה</b> <small>(יחזקאל כו, י)</small>, <b>וּמְבֻקָּעִים</b> וּמְצֹרָרִים <small>(יהושע ט, ד)</small>, <b>יְבַקַּע</b> צֻרִים בַּמִּדְבָּר <small>(תהלים עח, טו)</small>.<b> והיוצא</b> לשלישי <b>וּבִקַּעְתִּי</b> רוּחַ סְעָרוֹת <small>(יחזקאל יג, יג)</small>. <b>והשם</b> וְהַבַּיִת הַקָּטֹן <b>בְּקִעִים</b> <small>(עמוס ו, יא)</small>, וְאֵת <b>בְּקִיעֵי</b> עִיר דָּוִד <small>(ישעיה כי, ט)</small>, כולם ענין ביקוע. ומן הענין הזה <b>בֶּקַע</b> לַגֻּלְגֹּלֶת <small>(שמות לח, כו)</small>, בסגול והוא מחצית השקל לפי שנבקע מהשקל. ופירוש <b>וּבָקְעָה</b> וְדָגְרָה <small>(ישעיה לד, טו)</small>, הבקוע הוא יציאת האפרוח מן הביצה וכן בֵּיצֵי צִפְעוֹנִי <b>בִּקֵּעוּ</b> <small>(ישעיה נט, ה)</small>. יֹצְאִים <b>בַּבִּקְעָה</b> וּבָהָר <small>(דברים ח, ז)</small>, וְהָרְכָסִים <b>לְבִקְעָה</b> <small>(ישעיה מ, ד)</small>, וַיִּמְצְאוּ <b>בִקְעָה</b> <small>(בראשית יא, ב)</small>, מקום מישור מן ההרים וגם הם מענין הראשון.
<h3>בקר</h3>
וְדָרַשְׁתִּי אֶת צֹאנִי <b>וּבִקַּרְתִּים</b> <small>(יחזקאל לד, יא)</small>, לֹא <b>יְבַקֵּר</b> הַכֹּהֵן <small>(ויקרא יג, לו)</small>, <b>וּלְבַקֵּר</b> בְּהֵיכָלוֹ <small>(תהלים כז, ד)</small>, יִהְיֶה לִּי <b>לְבַקֵּר</b> <small>(מלכים ב' טז, טו)</small>, פירוש כשיעלה בלבי לבקרו. <b>והשם</b> <b>כְּבַקָּרַת</b> רֹעֶה עֶדְרוֹ <small>(יחזקאל לד, יב)</small>, כולם ענין דרישה ובקור. ומן הענין הזה נקרא <b>בֹּקֶר</b> כי בבקר יתבקר כל דבר לאור היום והפכו הערב שיתערבו כל הדברים ולא יכירם אדם, ויקרא האור בקר בְּרָן יַחַד כּוֹכְבֵי <b>בֹקֶר</b> <small>(איוב לח, ז)</small>, כאילו אמר כוכבי אור כמו הַלְלוּהוּ כָּל כּוֹכְבֵי אוֹר <small>(תהלים קמח, ג)</small>, והם השבעה המשרתים. וכן נקרא הבקר אור מִן הָאוֹר עַד מַחֲצִית הַיּוֹם <small>(נחמיה ח, ג)</small>, כאילו אמר מן הבקר, והקבוץ היה זְרֹעָם <b>לַבְּקָרִים</b> <small>(ישעיה לג, ב)</small>, ויש לפרש מזה <b>וּלְבַקֵּר בְּהֵיכָלוֹ</b>, כמו ולשחר. <b>בִּקֹּרֶת</b> תִּהְיֶה <small>(ויקרא יט, כ)</small>, מולקת תהיה. וכתב הגאון רבינו סעדיה כי אמר לשון בקורת לפי שהמלקות הן ברצועה של בקר, או יהיה ה<b>בי"ת</b> במקום <b>פ"א</b> כי לפי שהם ממוצא אחד הם קרובים בענין כמו שמצאנו בלשון המשנה <small>(פאה פרק ו, משנה א)</small> הבקר לעניים, שהוא כמו הפקר. ותרגום ירושלמי תִּשְׁמְטֶנָּה וּנְטַשְׁתָּהּ <small>(שמות כג, יא)</small> <b>תשמטון יתה ותבקרון יתה</b>. ופירוש <b>בִּקֹּרֶת תִּהְיֶה</b>, להפקר היא לפי שלא חופשה ועל כן לא יומתו אבל מלקות יש. ואמרו רבותינו ז"ל <small>(כריתות יא, לא)</small> כי המלקות לה ולא לו לפי שאמר <b>תִּהְיֶה</b> ולא אמר <b>יהיו</b> משמע היא לוקה והוא אינו לוקה. וענין אחר צֹאן <b>וּבָקָר</b> <small>(בראשית יג, ה)</small>, ידוע. והקבוץ אִם יַחֲרוֹשׁ <b>בַּבְּקָרִים</b> <small>(עמוס ו, יב)</small>, וּדְמוּת <b>בְּקָרִים</b> תַּחַת לוֹ סָבִיב <small>(דברי הימים י' ד, ג)</small>. <b>והפעל הקל ממנו</b> כִּי <b>בוֹקֵר</b> אָנֹכִי <small>(עמוס ז, יד)</small>, כלומר רועה הבקר.
<h3>בקשׁ</h3>
[פִּעֵל] <b>בִּקֵּשׁ</b> י"י לוֹ <small>(שמואל א' יג, יד)</small>, <b>בִּקַּשְׁתִּיהוּ</b> וְלֹא מְצָאתִיהוּ <small>(שיר השירים ה, ו)</small>, <b>יְבַקֵּשׁ</b> אֶת נַפְשִׁי <small>(שמואל א' כב, כג)</small>,<b> וּבִקֵּשׁ</b> י"י מִיַּד אֹיְבֵי דָוִד <small>(שמואל א' כ, טז)</small>, מִיָּדִי <b>תְּבַקְשֶׁנָּה</b> <small>(בראשית לא, לט)</small>, קל ה<b>קו"ף</b> וכן רוב הבנין בשוא ה<b>קו"ף</b> קל. <b>ושלא נזכר פועלו ממנו</b> [פֻּעַל] <b>וַיְבֻקַּשׁ</b> הַדָּבָר וַיִּמָּצֵא <small>(אסתר ב, כג)</small> <b>וּתְבֻקְשִׁי</b> וְלֹא תִמָּצְאִי עוֹד <small>(יחזקאל כו, כא)</small>. <b>והשם</b> וְלַעֲשׂוֹת אֶת <b>בַּקָּשָׁתִי</b> <small>(אסתר ה, ח)</small>, וכלם ענינם ידוע.
<h3>בר</h3>
מַה <b>בְּרִי</b> וּמַה <b>בַּר</b> בִּטְנִי <small>(משלי לא, ב)</small>, כמו מה בני כי כן תרגום <b>בן ברא</b>. יִרְבּוּ <b>בַבָּר</b> <small>(איוב לט, ד)</small>, בחוץ כי כן תרגום חוץ ברא. או פירושו בתבואה כמו נֹשְׂאֹת <b>בָּר</b> וָלֶחֶם וּמָזוֹן <small>(בראשית מה, כג)</small>, שפירושו תבואה, לִשְׁבֹּר <b>בָּר</b> <small>(בראשית מב, ג)</small>. וכן יְהִי פִסַּת <b>בַּר</b> בָּאָרֶץ <small>(תהלים עב, טז)</small>. וכן פירש אדוני אבי ז"ל מזה בְּאֵין אֲלָפִים אֵבוּס <b>בָּר</b> <small>(משלי יד, ד)</small>, ופירושו באין אלפים אין אבוס בר. ופירוש אבוס מגורה כמו פִּתְחוּ מַאֲבֻסֶיהָ <small>(ירמיה נ, כו)</small> ואין עומד במקום שנים כמו תִּקְוַת עֲנִויִּם [עֲנִיִּים] תֹּאבַד לָעַד <small>(תהלים ט, יט)</small>, ואפשר שיהיה שרש זה שפירושו תבואה<b> בָּרַר</b> וכן יִרְבּוּ <b>בַבָּר</b>, אבל שרש מַה <b>בְּרִי</b> <b>בָּרָה</b> על נכון כמו שרש בני <b>בָּנָה</b>.
<h3>ברר</h3>
וְעִמָּהֶם הֵימָן וִידוּתוּן וּשְׁאָר <b>הַבְּרוּרִים</b> אֲשֶׁר נִקְּבוּ בְּשֵׁמוֹת <small>(דברי הימים א' טז, מא)</small>, <b>בָּרוּר</b> מִלֵּלוּ <small>(איוב לג, ג)</small>,<b> וּבָרוֹתִי</b> מִכֶּם הַמֹּרְדִים וְהַפּוֹשְׁעִים בִּי <small>(יחזקאל כ, לח)</small>, כמו ובחרתי, <b>וְלָבוּר</b> אֶת כָּל זֶה <small>(קהלת ט, א)</small>, בשורק כמו בחולם. <b>והפעל הכבד</b> [הִפְעִיל] לוֹא לִזְרוֹת וְלוֹא <b>לְהָבַר</b> <small>(ירמיה ד, יא)</small>, פתח בסוף פסוק. וקרוב מהענין הזה וישֹמני לְחֵץ<b> בָּרוּר</b> <small>(ישעיה מט, ב)</small>, שפירושו מרוק, וכן <b>הָבֵרוּ</b> הַחִצִּים <small>(ירמיה נא, יא)</small>, שפירושו מרקו החצים. וכבר פירשתי <b>הָבֵרוּ</b> הַחִצִּים בשרש <b>אָבַר</b> פירוש אחר. <b>וכבד אחר</b> [פִּעֵל] <b>וּלְבָרֵר</b> וְלַלְבֵּן <small>(דניאל יא, לה)</small>.<b> וההתפעל</b> <b>יִתְבָּרְרוּ</b> וְיִתְלַבְּנוּ <small>(דניאל יב, י)</small>, עִם נָבָר <b>תִּתָּבָר</b> <small>(שמואל ב' כב, כז)</small>, עקרו <b>תִּתְבָּרֵר</b>. <b>והנפעל</b> עִם <b>נָבָר</b> <small>(שם)</small>, <b>הִבָּרוּ</b> נֹשְׂאֵי כְּלֵי י"י <small>(ישעיה נב, יא)</small>. <b>והתאר וּבַר</b> הָיִיתִי בְעֵינֶיךָ <small>(איוב יא, ד)</small>, נַשְּׁקוּ <b>בַר</b> <small>(תהלים ב, יב)</small>, בְּאֵין אֲלָפִים אֵבוּס <b>בָּר</b> <small>(משלי יד, ד)</small>, <b>לְבָרֵי</b> לֵבָב <small>(תהלים עג, א)</small>,<b> בָּרָה</b> כַּחַמָּה <small>(שיר השירים ו, י)</small>. <b>והשם</b> <b>כְּבֹר</b> יָדַי יָשִׁיב לִי <small>(תהלים יח, כא)</small>, וְאֶצְרֹף כַּבֹּר סִיגָיִךְ <small>(ישעיה א, כה)</small>, כמו הדבר שמבררין בו הכסף מן הסיגים. ויש מפרשים מזה יְהִי פִסַּת <b>בַּר</b> בָּאָרֶץ <small>(תהלים עב, טז)</small>, כלומר ישאר מעט בר וצדק ואמת בארץ. וכן וְתַרְבִּי לָךְ <b>בֹּרִית</b> <small>(ירמיה ב, כב)</small>, כי ה<b>רי"ש</b> ראויה להדגש לולי כי לא תקבל דגש ומשפטו <b>בָּרְרִית</b> בפלס <b>גָפְרִית</b> ולפי שהוא מברר הבגד נקרא בורית. ופירש רבי יונה כי הוא עשב שמכבסין בו. ויש מפרשים אותו כי הוא הנקרא בלע"ז <b>שבו"ן</b>. <b>לְבָרָם</b> הָאֱלֹהִים <small>(קהלת ג, יח)</small>, הראוי <b>לְבָדָּם</b> ה<b>בי"ת</b> חטופה וה<b>רי"ש</b> דגושה בפלס <b>לְהֻמָּם</b> ובעבור כי ה<b>רי"ש</b> לא תדגש נמשך הקמץ ונתחדש אחריו נח תמורת דגש כמו שהיה במלת <b>בֹּרִית</b>. או יהיה לברם פעל עבר רצוני לומר לאשר בררם האלהים משאר הנבראים לדעת ולהכיר. ואף על פי שאין המנהג להכנס אותיות <b>בכל"ם</b> שהם אותיות השמוש בפעלים העוברים הנה מצאנו מהם מעטים יכנסו עם <b>ה"א</b> השמוש, ויתפרשו במקום אשר, וה<b>בי"ת</b> גם כן כמו בַּהֵכִין לוֹ דָּוִיד <small>(דברי הימים ב' א, ד)</small>, וְכֹל הַהִקְדִּישׁ שְׁמוּאֵל <small>(דברי הימים א' כו, כח)</small>, הַנִּמְצְאוּ פֹה <small>(דברי הימים א' כט, יז)</small>, כמו שזכרנו בחלק הדקדוק. וכן יהיה ה<b>למ"ד</b> ב<b>לְבָרָם</b> במקום לאשר ויהיה ברם מזה השרש ועקרו להדגש או יהיה מנחי ה<b>למ"ד</b> מן <b>בְּרוּ</b> לָכֶם אִישׁ <small>(שמואל א' יז, ח)</small>.
<h3>ברא</h3>
בְּרֵאשִׁית <b>בָּרָא</b> אֱלֹהִים <small>(בראשית א, א)</small>, בְּיוֹם <b>בְּרֹא</b> אֱלֹהִים אָדָם <small>(בראשית ה, א)</small>, לֵב טָהוֹר<b> בְּרָא</b> לִי אֱלֹהִים וְרוּחַ נָכוֹן <small>(תהלים נא, יב)</small>. <b>והנפעל</b> וְעַם<b> נִבְרָא</b> יְהַלֶּל יָהּ <small>(תהלים קב, יח)</small>, בְּיוֹם <b>הִבָּרְאָם</b> <small>(בראשית ה, ב)</small>, בְּיוֹם <b>הִבָּרַאֲךָ</b> כּוֹנָנוּ <small>(יחזקאל כח, יג)</small>, וכולם ענין יצירה, אך יש הפרש ביניהם כי לשון יצירה אינו נופל אלא על דבר שיש לו ממש וצורה. ומה שאמר וְיֹצֵר רוּחַ אָדָם בְּקִרְבּוֹ <small>(זכריה יב, א)</small>, על יצירת כלי הגוף המקבלים כח הרוח והם המוח והלב ולשון בריאה נופל על כל דבר. ופירוש רבי סעדיה כי אמת בקרבו רצונו לומר כי הבורא בורא אותה עם שלמות צורת האדם זהו שאמר בקרבו, וכל לשון בריאה הוא התחדש הדבר וצאתו מאין ליש. וכן אמר בפסוק וְלִכְבוֹדִי <b>בְּרָאתִיו</b> יְצַרְתִּיו אַף עֲשִׂיתִיו <small>(ישעיה מג, ז)</small>, תחלה בראתיו הוצאתי אותו מאין יש ואחר כן יצרתיו שהעמדתיו תכונת הצורה ואחר כן <b>עשֹיתיו</b> שפירוש תקנתיו, כי לשון מעשה הוא תיקון הדבר והשלמתו לפיכך אמר אף עשיתיו. וענין אחר <b>מהפעל הדגוש</b> [פִּעֵל] <b>וּבֵרֵאתָ</b> לְךָ שָׁם <small>(יהושע יז, טו)</small>, <b>וּבֵרֵאתוֹ</b> וְהָיָה לְךָ תֹּצְאֹתָיו <small>(יהושע יז, יח)</small>, וְיָד בָּרֵא <b>בְּרֹאשׁ</b> דֶּרֶךְ עִיר בָּרֵא <small>(יחזקאל כא, כד)</small>, ענינם ברירה ובחירה. וענין אחר <b>וּבָרֵא</b> אוֹתְהֶן בְּחַרְבוֹתָם <small>(יחזקאל כג, מז)</small>, ענינו וכרת. ודמהו אדני אבי ז"ל ללשון הערב שאומר לכריתה <b>אל בּר"י</b>. וכן תרגום יונתן <b>וְיִבְזְעוּן יַתְהֶן בְּסַיְפֵיהוֹן</b>. ויש מי שפירש מזה הענין <b>וּבֵרֵאתָ לְךָ</b>, כלומר שתכרות עצי היער ותבנה שם ערים לשבת. וכן וְאִם <b>בְּרִיאָה</b> <small>(במדבר טז, ל)</small>, ענין גזרה וכן בראשית <b>בָּרָא</b>, והנכון שיהיה <b>וְאִם בְּרִיאָה</b> ענין יצירה כי כל דבר חדש יקרא בריאה וכן בראשית ברא, וכן <b>בּוֹרֵא</b> נִוב [נִיב] שְׂפָתָיִם <small>(ישעיה נז, יט)</small>, כלומר מחדש דבר שפתים שיאמר <b>שָׁלוֹם שָׁלוֹם לָרָחוֹק וְלַקָּרוֹב</b>. וענין אחר וְעֶגְלוֹן אִישׁ <b>בָּרִיא</b> מְאֹד <small>(שופטים ג, יז)</small>, ענינו שמן, וכן עֲשָׂרָה בָקָר <b>בְּרִאִים</b> <small>(מלכים א' ה, ג)</small>, <b>הַבְּרִיאָה</b> תִּזְבָּחוּ <small>(יחזקאל לד, ג)</small>, <b>וּבְרִיאֹת</b> בָּשָׂר <small>(בראשית מא, ב)</small>, ואמר בשבלים <b>בְּרִיאוֹת</b> וְטֹבוֹת <small>(בראשית מא, ה)</small> על דרך ההשאלה כלומר מלאות וטובות. בֵּין שֶׂה <b>בִרְיָה</b> וּבֵין שֶׂה רָזָה <small>(יחזקאל לד, כ)</small>, משפטו בריאה, אבל בא כדרך בעלי ה<b>ה"א</b> כי כן המנהג להתערב נחי ה<b>למ"ד</b> בעלי ה<b>ה"א</b> עם בעלי ה<b>אל"ף</b> בהרבה מקומות. וּמַאֲכָלוֹ <b>בְּרִאָה</b> <small>(חבקוק א, טז)</small>, כלומר שה בריאה. <b>והפעול הנוסף ממנו</b> [הִפְעִיל] <b>לְהַבְרִיאֲכֶם</b> מֵרֵאשִׁית כָּל מִנְחַת יִשְׂרָאֵל לְעַמִּי <small>(שמואל א' ב, כט)</small>, כל אלו ענין שומן.
<h3>ברד</h3>
<b>וּבָרַד</b> בְּרֶדֶת הַיָּעַר <small>(ישעיה לב, יט)</small>, ו<b>בָרַד</b> <b>פעל עבר</b> שהוא חציו קמץ וחציו פתח מענין <b>בָּרָד,</b> ו<b>בְּרֶדֶת</b> שם כמו <b>בָּרָד</b> ואף על פי שהוא על משקל אחר והוא בפלס <b>דְּבֶלֶת</b> ופירושו כשיברד לא יפול הברד בעיר ולא על הזרעים כי אם ביערות שלא יזיק להם. וכן וּבַשִּׁפְלָה תִּשְׁפַּל הָעִיר <small>(שם)</small> רצונו לומר כל שפל שיהיה בעיר לא יהיה כי אם בשפה כלומר שלא השפל ולא תרד העיר מגדולתה לעולם ולא יזכר אדם בה שם שפל כי אם על השפלה שהיא העמק. נְקֻדִּים <b>וּבְרֻדִּים</b> <small>(בראשית לא, י)</small>, שיש הם כתמים לבנים כמו ברד, וכן סוּסִים <b>בְּרֻדִּים</b> אֲמֻצִּים <small>(זכריה ו, ג)</small>.
<h3>ברה</h3>
<b>בְּרוּ</b> לָכֶם אִישׁ <small>(שמואל א' יז, ח)</small>, בחרו. וענין אחר וְלֹא <b>בָרָה</b> אִתָּם לָחֶם <small>(שמואל ב' יב, יז)</small>, ולא אכל עמם, <b>וְאֶבְרֶה</b> מִיָּדָהּ <small>(שמואל ב' יג, ו)</small>. <b>והשם</b> וַיִּתְּנוּ <b>בְּבָרוּתִי</b> רֹאשׁ <small>(תהלים סט, כב)</small>. ומשקל אחר הָבִיאִי <b>הַבִּרְיָה</b> <small>(שמואל ב' יג, י)</small>. <b>והפועל הכבד</b> [הִפְעִיל] <b>וְתַבְרֵנִי</b> לֶחֶם <small>(שמואל ב' יג, ה)</small>, <b>לְהַבְרוֹת</b> אֶת דָּוִד לֶחֶם <small>(שמואל ב' ג, לה)</small>.<b> וכבד אחר</b> [פִּעִֵל] הָיוּ <b>לְבָרוֹת</b> לָמוֹ והוא מקור ויתכן היותו שם בפלס <b>חָמוֹת, אחוֹת</b> או יהיה מקובץ מן <b>בָּרָה</b> כמו מן <b>אָלָה, אלוֹת</b> וכולם הם ענין האכילה המועטת. ועל דעתי כן הוא<b> כִּבְרַת אֶרֶץ</b> שה<b>כ"ף כ"ף</b> הדמיון ואיננה שרשית ופירושו שיעור מהלך ארץ. מן הבקר עד עת האכילה כי כן משערין הולכי הדרכים. והגאון רבינו סעדיה פירשו גם כן ה<b>כ"ף כ"ף</b> הדמיון אבל פירש אותו במיל לפי הענין בלא חבר. בָּר וָלֶחֶם וּמָזוֹן <small>(בראשית מה, כג)</small> כתבנו בשרש <b>בר</b>.
<h3>ברח</h3>
וְדָוִד <b>בָּרַח</b> וַיִּמָּלֵט <small>(שמואל א' יט, יח)</small>, כִּי <b>בֹרֵחַ</b> הוּא <small>(בראשית לא, כ)</small>, וַיִּבְרַח יעקב <small>(הושע יב, יג)</small>, <b>וַיִּבְרְחוּ</b> בְּהֵחָבֵא <small>(דניאל י, ז)</small>. <b>והפעל הככד</b> [הִפְעִיל] והוא עובר הֵמָּה<b> הִבְרִיחוּ</b> אֶת יוֹשְׁבֵי גַת <small>(דברי הימים א' ח, יג)</small>, מְשַׁדֶּד אָב <b>יַבְרִיחַ</b> אֵם <small>(משלי יט, כו)</small>, <b>וָאַבְרִיחֵהוּ</b> מֵעָלָי <small>(נחמיה יג, כח)</small>, <b>וַיַּבְרִיחוּ</b> אֶת כָּל הָעֲמָקִים <small>(דברי הימים א' יב, טו)</small>, לֹא <b>יַבְרִיחֶנּוּ</b> בֶן קָשֶׁת <small>(איוב מא, כ)</small>. <b>ושם התאר, בְּרִיחֶהָ</b> עַד צֹעַר <small>(ישעיה טו, ה)</small>. ומשקל אחר וְהוֹרַדְתִּי<b> בָרִיחִים</b> כֻּלָּם <small>(ישעיה מג, יד)</small>. ומשקל אחר וְאֵת כָּל מִבְרָחָו [<b>מִבְרָחָיו</b>] בְּכָל אֲגַפָּיו <small>(יחזקאל יז, כא)</small>. וכתב אדני אבי ז"ל כי וַיָּקָם יוֹנָה <b>לִבְרֹחַ</b> תַּרְשִׁישָׁה <small>(יונה א, ג)</small>, כִּי מִלִּפְנֵי י"י הוּא <b>בֹרֵחַ</b> <small>(יונה א, י)</small>, אינו ענין בריחה ממש כי אין בריחה ממש אלא על סכנת נפש אך פירש לברוח במקום הזה למהר השליחות. ופירש למה היה ממהר השליחות כדי שלא יתן לו הקדוש ברוך הוא אות ומופת ויהיה סבה שישובו אנשי נינוה ותשובתם היתה גורמת כליה לישראל. וכן אמר עַל כֵּן קִדַּמְתִּי <b>לִבְרֹחַ</b> תַּרְשִׁישָׁה <small>(יונה ד, ב)</small>, והאל יתברך שהיה יודע כונתו נתן לו אות בים כי אין לך אות גדול מזה שהטילוהו בים והיו הולכים אנשי האניה לנינוה וכיון שהיה שם וראוהו שם הכירוהו ויגע הדבר אל מלך נינוה ומיד האמינו בו כאשר העידו אנשי האניה שהם הטילוהו בים. ופירש כי לשון מלפני הוא במצות המשלח וכן יֵצְאוּ מַלְאָכִים מִלְּפָנַי בַּצִּים <small>(יחזקאל ל, ט)</small>, וַיֵּצֵא קַיִן מִלִּפְנֵי י"י <small>(בראשית ד, טו)</small>, ואמר דוד וְאָנָה מִפָּנֶיךָ <b>אֶבְרָח</b> <small>(תהלים קלט ז)</small>, ולא אמר מלפניך. וכן פירש וְעַתָּה <b>בְּרַח</b> לְךָ אֶל מְקוֹמֶךָ <small>(במדבר כר, יא)</small>, מהר ללכת. וכן יתכן לפרש לפי פירושו צְאוּ מִבָּבֶל <b>בִּרְחוּ</b> מִכַּשְׂדִּים <small>(ישעיה מח, כ)</small>, וכן<b> וַיִּבְרְחוּ</b> אִישׁ לְשָׂדֵהוּ הַלְוִיִּם וְהַמְשֹׁרְרִים <small>(נחמיה יג, י)</small>. וענין אחר <b>לִבְרֹחַ</b> בְּתוֹךְ הַקְּרָשִׁים <small>(שמות לו, לג)</small>. <b>והפעל הכבד</b> <b>מַבְרִחַ</b> מִן הַקָּצֶה אֶל הַקָּצֶה <small>(שמות כו, כח)</small>. <b>והשם</b> <b>וְהַבְּרִיחַ</b> הַתִּיכֹן <small>(שם)</small>, וַחֲמִשָּׁה <b>בְרִיחִם</b> כו, כז)</small>. עַל לִוְיָתָן נָחָשׁ <b>בָּרִחַ</b> <small>(ישעיה כו, א)</small>,<b> תאר</b> לפי שהוא מבריח הים מן הקצה אל הקצה והוא משל על המלכים התקיפים. ועוד נפרשהו בשרש <b>נחשׁ</b>. ויש מפרשים מזה וְהוֹרַדְתִּי<b> בָרִיחִים</b> כֻּלָּם <small>(ישעיה מג, יד)</small>, כלומר קשורים בבריח ברזל ועוד נפרשנו בשרש <b>רוח</b>.
<h3>ברך</h3>
וַיֹּאמֶר בּוֹא <b>בְּרוּךְ</b> י"י <small>(בראשית כד, לא)</small>, <b>בָּרוּךְ</b> בְּנִי לַי"י <small>(שופטים יז, ב)</small>, <b>בְּרוּכָה</b> אַתְּ לַי"י <small>(רות ג, י)</small>, <b>בְּרוּכִים</b> אַתֶּם לַי"י <small>(תהלים קטו, טו)</small>, זֶרַע <b>בְּרוּכֵי</b> י"י <small>(ישעיה סה, כג)</small>, כלם<b> תאר</b> כי לא נבנה בנין הקל ממנו. <b>והשם</b> <b>בְּרָכָה</b> בְּקֶרֶב הָאָרֶץ <small>(ישעיה יט, כד)</small>, <b>בִּרְכַּת</b> י"י הִיא תַעֲשִׁיר <small>(משלי י, כב)</small>, <b>בְרָכוֹת</b> לָעַד <small>(תהלים כא, ז)</small>, כִּי תְקַדְּמֶנּוּ <b>בִּרְכוֹת</b> טוֹב <small>(תהלים כא, ד)</small>, <b>בִּרְכֹת</b> שָׁמַיִם מֵעָל <b>בִּרְכֹת</b> תְּהוֹם רֹבֶצֶת תָּחַת <small>(בראשית מט, כה)</small>. <b>והפעל הכבד</b> [פִּעֵל] <b>בֵּרַךְ</b> אֶת אַבְרָהָם בַּכֹּל <small>(בראשית כד, א)</small>, וּבֹצֵעַ <b>בֵּרֵךְ</b> נִאֵץ י"י <small>(תהלים י, ג)</small>, פעל עבר גם כן כי יבא בפתח ובצרי כמו שבארנו בחלק הדקדוק. וכן וּבֵרֵךְ וְלֹא אֲשִׁיבֶנָּה <small>(במדבר כג, כ)</small>, פעל עבר גם כן כי פירושו וברך השם יתברך אותם ולא אשיב הברכה מהם, <b>יְבָרֵךְ</b> אֶת בֵּית יִשְׂרָאֵל <small>(תהלים קטו, יב)</small>, <b>בָּרֵךְ</b> י"י חֵילוֹ <small>(דברים לג, יא)</small>, <b>וַיְבָרֶךְ בָּרוֹךְ</b> אֶתְכֶם <small>(יהושע כד, י)</small>, מקור על משקל יַסֹּר יִסְּרַנִּי <small>(תהלים קיח, יח)</small>. ומקור במשקל אחר כִּי <b>בָרֵךְ אֲבָרֶכְךָ</b> <small>(בראשית כב, יז)</small>, וְהִנֵּה <b>בֵּרַכְתָּ בָרֵךְ</b> <small>(במדבר כג, יא)</small>, וכן הִנֵּה<b> בָרֵךְ</b> לָקָחְתִּי <small>(במדבר כג, כ)</small>, כלומר לברך אותם לקחתי. ויש אומרים שהוא שם, <b>וַיְבָרְכוּ</b> הָעָם לְכֹל הָאֲנָשִׁים הַמִּתְנַדְּבִים לָשֶׁבֶת בִּירוּשָׁלָם <small>(נחמיה יא, ב)</small>, <b>וַיְבָרְכוּ</b> כָל הַקָּהָל לַי"י אֱלֹהֵי אֲבֹתֵיהֶם <small>(דברי הימים א' כט, כ)</small>,<b> בֵּרַכְנוּכֶם</b> מִבֵּית י"י <small>(תהלים קיח, כו)</small>. <b>והנפעל</b> <b>וְנִבְרְכוּ</b> בְךָ <small>(בראשית כח, יד)</small>. <b>וההתפעל וְהִתְבָּרֲכוּ</b> בְזַרְעֲךָ <small>(בראשית כו, ד)</small>, וכל הדומים להם ענינם ידוע. <b>בֵּרַךְ</b> נָבוֹת אֱלֹהִים <small>(מלכים א' כא, יג)</small>,<b> בָּרֵךְ</b> אֱלֹהִים וָמֻת <small>(איוב ב, ט)</small>, והדומים להם כנוי קללה. קַח נָא אֶת <b>בִּרְכָתִי</b> <small>(בראשית לג, יא)</small>, מנחתי, וכן קַח נָא <b>בְרָכָה</b> מֵאֵת עַבְדֶּךָ <small>(מלכים ב' ה, טו)</small>, מנחה ויתכן להיות מזה<b> מְבָרֵךְ</b> אָוֶן <small>(ישעיה סו, ג)</small>, מביא המנחה. וכן לִשְׁאָל לוֹ לְשָׁלוֹם <b>וּלְבָרֲכוֹ</b> <small>(דברי הימים א' ח, י)</small>, להביא לו מנחה. ואינו כן וְאָרוֹתִי אֶת <b>בִּרְכוֹתֵיכֶם</b> <small>(מלאכי ב, ב)</small>, כאשר כתב רבי יונה רק הוא ברכה ממש. והראיה שאמר <b>וְאָרוֹתִי</b> כי המארה הפך הברכה כי הברכה תוספת הטובה והמארה מגרעת הטובה. עֲשׂוּ אִתִּי <b>בְרָכָה</b> <small>(ישעיה לו, טז)</small>, פשרה ושלום, כמו <b>וַיְבָרֶךְ</b> יַעֲקֹב אֶת פַּרְעֹה <small>(בראשית מז, ז)</small>, כִּי תִמְצָא אִישׁ לֹא <b>תְבָרֲכֶנּוּ</b> <small>(מלכים ב' ד, כט)</small>, והדומים להם שהם ענין שאלת שלום וכולם ענין ברכה. ומה שנמצא ממנו בענין ברכת הנבראים לאל יתברך הוא כענין תהלה כמו<b> בָּרֲכוּ</b> י"י מַלְאָכָיו <small>(תהלים קג, כ)</small>, <b>בָּרֲכִי</b> נַפְשִׁי אֶת י"י <small>(תהלים קג, כב)</small>, והדומים להם. וענין אחר <b>וַיִּבְרַךְ</b> עַל <b>בִּרְכָּיו</b> <small>(דברי הימים ב' ו, יג)</small>, <b>נִבְרְכָה</b> לִפְנֵי י"י עֹשֵׂנוּ <small>(תהלים צה, ו)</small>. <b>והכבד</b> [הִפְעִיל] וַיִּקְרְאוּ לְפָנָיו <b>אַבְרֵךְ</b> <small>(בראשית מא, מג)</small>, ה<b>אל"ף</b> במקום <b>ה"א</b> <b>הַבְרֵךְ</b> או ה<b>אל"ף</b> למדבר, כל אחד היה קורא לפניו <b>אַבְרֵךְ</b>. <b>וַיַּבְרֵךְ</b> הַגְּמַלִּים <small>(בראשית כד, יא)</small>. <b>והשם</b> תִּכְרַע כָּל <b>בֶּרֶךְ</b> <small>(ישעיה מה, כג)</small>, בשש נקודות, עַל <b>הַבִּרְכַּיִם</b> וְעַל הַשֹּׁקַיִם <small>(דברים כח, לה)</small>, וְכָל <b>בִּרְכַּיִם</b> תֵּלַכְנָה מָּיִם <small>(יחזקאל ז, יז)</small>, וַיָּשֶׂם פָּנָיו בֵּין בִּרְכָּו [<b>בִּרְכָּיו</b>] <small>(מלכים א' יח, מב)</small>, מִכְּרֹעַ עַל <b>בִּרְכָּיו</b> <small>(מלכים א' ח, נד)</small>, כָּרְעוּ עַל <b>בִּרְכֵיהֶם</b> <small>(שופטים ז, ו)</small>, והוא רפה והמסורת עליו כל לשון <b>בִּרְכַּי בִּרְכָּיו</b> דגש בר מן שנים רפין כָּרְעוּ עַל <b>בִּרְכֵיהֶם</b>, הוּא בָּרֵךְ עַל <b>בִּרְכוֹהִי</b> <small>(דניאל ו, יא)</small>. וענין אחר <b>הַבְּרֵכָה</b> הָעֶלְיוֹנָה <small>(ישעיה ז, ג)</small>, יש מפרשים המעין. והאמת כי פירוש ברכה מים מכונסין ולא מעין, וכן בדברי רבותינו ז"ל <small>(מועד קטן ד ע"א)</small> הפסקות והברכות שנתמלאו מים מערב יום טוב אסור להשקות מהן בחולו של מועד, ופירוש הפסקות הם חריצים שאינם בנויים באבנים והברכות דהם חריצים שהם בנויים באבנים ובסיר ומכנסין שם מימי הגשמים או מכנסין שם מים או מושכין להם מים מן המעין. וכן <b>בְּרֵכַת</b> הַשֶּׁלַח לְגַן הַמֶּלֶךְ <small>(נחמיה ג, טו)</small>, <b>בְּרֵכוֹת</b> בְּחֶשְׁבּוֹן <small>(שיר השירים ז, ה)</small>, <b>בְּרֵכוֹת</b> מָיִם <small>(קהלת ב, ו)</small>. ואפשר שיהיה כמותם גַּם <b>בְּרָכוֹת</b> יַעְטֶה מוֹרֶה <small>(תהלים פד, ז)</small>, וכן הָבָה לִּי <b>בְרָכָה</b> כִּי אֶרֶץ הַנֶּגֶב נְתַתָּנִי <small>(שופטים א' טו)</small>, ואף על פי שה<b>רי"ש</b> קמוצה הקמץ תחת צירי וכמוהו רבים. או הוא ברכה ממש.
<h3>ברם</h3>
וּבְגִנְזֵי <b>בְּרֹמִים</b> <small>(יחזקאל כז, כד)</small>, מין ממיני הבגדים החמודות ברקמה. או יהיה שם כולל בגדים הנכבדים. וכן פירשו אדוני אבי ז"ל והביא ראיה מלשון הערב שאומרים לבגדים הנאים <b>מברומ"ה</b>.
<h3>ברק</h3>
<b>בְּרוֹק בָּרָק</b> וּתְפִיצֵם <small>(תהלים קמד, ו)</small>, הַתְשַׁלַּח <b>בְּרָקִים</b> וְיֵלֵכוּ <small>(איוב לח, לה)</small>, ידוע. אֹדֶם פִּטְדָה<b> וּבָרֶקֶת</b> <small>(שמות כח, יז)</small>, <b>וּבָרְקַת</b> וְזָהָב <small>(יחזקאל כח, יג)</small>, אבן יקרה צהובה כמו זהב ונקראת כן לפי שהיא מבהיקה כמו הברק, לְמַעַן הֱיֵה לָהּ <b>בָּרָק</b> <small>(יחזקאל כא, טו)</small>, כלומר שתהיה לה נוגה הרבה כמראה הברק,<b> וּבָרָק</b> מִמְּרֹרָתוֹ יַהֲלֹךְ <small>(איוב כ, כה)</small>, הוא להב החנית שדומה לברק. וכן <b>בְּרַק</b> חֲנִיתֶךָ <small>(חבקוק ג, יא)</small>, <b>וּבְרַק</b> חֲנִית <small>(נחום ג, ג)</small>. ורבי יונה פירש <b>וּבָרָק</b> מִמְּרֹרָתוֹ על המרה האדומה והוא כיס המרה. וְאֶת <b>הַבַּרְקֳנִים</b> <small>(שופטים ח, ז)</small>, מין ממיני הקוצים.
<h3>ברשׁ</h3>
תַּחַת הַנַּעֲצוּץ יַעֲלֶה <b>בְרוֹשׁ</b> <small>(ישעיה נה, יג)</small>, <b>בְּרוֹשׁ</b> תִּדְהָר וּתְאַשּׁוּר <small>(ישעיה מא, יט)</small>, מין ממיני ארז <b>בו"ש</b> בלע"ז. <b>וְהַבְּרושִׁים</b> הָרְעָלוּ <small>(נחום ב, ד)</small>, החצים או החניתות שהם עץ ברוש. ואדוני אבי ז"ל פירש הגבורים אחזתם רעדה כי הגבורים והגדולים יכנה אותם ארזים וברושים כמו שאמר וְאֶכְרֹת קוֹמַת<b> אֲרָזָיו</b> מִבְחוֹר <b>בְּרֹשָׁיו</b> <small>(ישעיה לז, כד)</small>.
<h3>ברת</h3>
רָחִיטֵנוּ [<b>רָהִיטֵנוּ</b>] בְּרוֹתִים <small>(שיר השירים א, יז)</small>, כמו ברושים. זֹאת אוֹת <b>הַבְּרִית</b> <small>(בראשית ט, יב)</small>, <b>וּבְרִית</b> שְׁלוֹמִי לֹא תָמוּט <small>(ישעיה נד, י)</small> <b>בְּרִית</b> חֲדָשָׁה <small>(ירמיה לא, ל)</small>, לְכָה נִכְרְתָה <b>בְרִית</b> <small>(בראשית לא, מד)</small>, קיום. ויש אומרים כי ה<b>תי"ו</b> מומרת ב<b>ה"א</b> כמו <b>שְׁבִית</b> והוא מן וּבָרֵא אוֹתְהֶן <small>(יחזקאל כג, מז)</small>, ואף על פי שכתוב ב<b>אל"ף</b> ענינו כריתה.
<h3>בשׁל</h3>
כִּי <b>בָשַׁל</b> קָצִיר <small>(יואל ד, יג)</small>, גַּם <b>בָּשְׁלוּ</b> עֲצָמֶיהָ <small>(יחזקאל כד, ה)</small>. <b>והתאר</b> <b>וּבָשֵׁל מְבֻשָּׁל</b> בַּמָּיִם <small>(שמות יב, ט)</small>, אֶת הַזְּרֹעַ <b>בְּשֵׁלָה</b> <small>(במדבר ו, יט)</small> <b>והכבד</b> [פִּעֵל] <b>וּבִשְּׁלוּ</b> בָהֶם <small>(זכריה יד, כא)</small>, <b>וּבִשַּׁלְתָּ</b> וְאָכַלְתָּ <small>(דברים טז, ז)</small>, וּבִכְלִי הַבָּקָר <b>בִּשְּׁלָם</b> הַבָּשָׂר <small>(מלכים א' יט, כא)</small>, פירוש בשל להם, <b>בַּשְּׁלוּ</b> אֶת הַבָּשָׂר <small>(ויקרא ח, לא)</small>, לא תְבַשֵּׁל גדי <small>(דברים יד, כא)</small>. <b>ושלא נזכר פעלו ממנו</b> [פֻּעַל] וְאִם בִּכְלִי נְחשֶׁת<b> בֻּשָּׁלָה</b> <small>(ויקרא ו, כא)</small>, אֲשֶׁר <b>תְּבֻשַּׁל</b> בּוֹ <small>(שם)</small>. <b>והשם</b> לקדרות <b>וּמְבַשְּׁלוֹת</b> עָשׂוּי מִתַּחַת הַטִּירוֹת סָבִיב <small>(יחזקאל מו, כג)</small>. או יהיה מבשלות מקום העשוי לבשל שם. וכן תרגם יונתן <b>וַאֲתַר מְתַקֵן לְבַשָׁלָא עֲבִיד מִלְרַע לְנִדְבָּכַיָא</b>. אֵלֶּה בֵּית <b>הַמְבַשְּׁלִים</b> <small>(יחזקאל מו, כד)</small>, פירוש בתי הטבחים שהיו מבשלים שם באותן הבתים. ואמר <b>בֵּית</b> במקום <b>בָּתֵּי</b> ורבים כמהו במקרא יחיד במקום רבים. וכן אמר לֹא תֵשֵׁב אִשָּׁה לִי בְּבֵית דָּוִיד מֶלֶךְ יִשְׂרָאֵל כִּי קֹדֶשׁ הֵמָּה <small>(דברי הימים ב' ח, יא)</small> אמר <b>בְּבֵית דָּוִיד</b> כמו <b>בְּבָתֵּי דוד</b> ואמר <b>בְּבֵית דָּוִיד</b> על דרך כלל ואמר כי קדש המה על דרך פרט וכן אמר אֲשֶׁר בָּאָה אֲלֵיהֶם אֲרוֹן י"י <small>(שם)</small>, ואף על פי שלא היה הארון כי אם באחד מהבתים נקדשו כל הבתים ואמר כי לא תשׁב שם לו אשה. <b>וכבד אחר</b> [הִפְעִיל] <b>הִבְשִׁילוּ</b> אַשְׁכְּלֹתֶיהָ <small>(בראשית מ, י)</small>, והכל ענין אחד כי בשול הפירות כמו בשול הבשר כמו שאין ראוי לאכול הבשר קודם שיתבשל כן אין ראוי לאכול הפירות קודם שיתבשלו אלא שבשול הפירות הוא בשול הטבע ובשול הבשר וכיוצא בו הוא בשול המעשה. וכל לשון בשול בשר הכתוב במקרא הוא על ידי מים על האש אבל אחד מצאנו שענינו צלי והוא<b> וַיְבַשְּׁלוּ</b> הַפֶּסַח <b>בָּאֵשׁ</b> כַּמִּשְׁפָּט <small>(דברי הימים ב' לה, יג)</small>, שפירושו ויצלו.
<h3>בשֹם</h3>
וּקְנֵה <b>בֹשֶׂם</b> <small>(שמות ל, כג)</small> לֹא בָא <b>כַבֹּשֶׂם</b> הַהוּא <small>(מלכים א' י, י)</small>, וְאֶת <b>הַבֹּשֶׂם</b> וְאֶת הַשָּׁמֶן <small>(שמות לה, כח)</small>. ומשקל אחר וְקִנְּמָן <b>בֶּשֶׂם</b> מַחֲצִיתוֹ <small>(שמות ל, כג)</small>, בשש נקודות. ומשקל שלישי אָרִיתִי מוֹרִי עִם <b>בְּשָׂמִי</b> <small>(שיר השירים ה, א)</small> והקבוץ<b> בְּשָׂמִים</b> רֹאשׁ <small>(שמות ל, כג)</small>, והוא מקובץ מאחד מהשלשה המשקלים. ובאור דקדוקם תמצא בשער דקדוק השמות.
<h3>בשׁס</h3>
יַעַן <b>בּוֹשַׁסְכֶם</b> עַל דָּל <small>(עמוס ה, יא)</small>, אין למלה הזאת חבר וענינה לפי מקומה עמסכם והטריחכם על דל. או ענין מרמס. וכבר כתבנו בו ענין אחר בשרש <b>בוס</b>.
<h3>בשֹר</h3>
וִיבָרֵךְ כָּל <b>בָּשָׂר</b> <small>(תהלים קמה, כא)</small> וְלֹא יִכָּרֵת כָּל <b>בָּשָׂר</b> <small>(בראשית ט, יא)</small>, <b>שם כלל</b>. ופירשו מזה <b>וּבְשַׂר</b> קֹדֶשׁ יַעַבְרוּ מֵעָלָיִךְ <small>(ירמיה יא, טו)</small>, כלומר ואנשי קדש יעברו מעליך. <b>ושם פרט</b> אַךְ עַצְמִי <b>וּבְשָׂרִי</b> אָתָּה <small>(בראשית כט, יד)</small>, עֶצֶם מֵעֲצָמַי <b>וּבָשָׂר מִבְּשָׂרִי</b> <small>(בראשית ב, כג)</small>,<b> וּבָשָׂר</b> כִּי יִהְיֶה בוֹ בְעֹרוֹ <small>(ויקרא יג, יח)</small>, בְּעוֹר <b>הַבָּשָׂר</b> <small>(ויקרא יג, ג)</small>, הבשר העליון החיצון יקרא <b>עור</b> כנגד הבשר אשר תחתיו הפנימי. ויקרא גם כן העליון בעצמו בשר ורוצה בו העור לבדו והוא אמרו דָּבְקָה עַצְמִי <b>לִבְשָׂרִי</b> <small>(תהלים קב, ו)</small>, רוצה לומר לעורי כענין צָפַד עוֹרָם עַל עַצְמָם <small>(איכה ד, ח)</small>, ומה שאמר בְּעוֹרִי וּבִבְשָׂרִי דָּבְקָה עַצְמִי <small>(איוב יט, כ)</small>, רוצה לומר כי שניהם העור והבשר שבו לאחד ואין בו אלא העור העליון שהעצם דבקה בו. וכן יזכר העור בכלל הבשר והעור יֹאכַל בַּדֵּי עוֹרוֹ <small>(איוב יח, יג)</small>, כאלו אמר בדי גופו. והקבוץ חַיֵּי <b>בְשָׂרִים</b> לֵב מַרְפֵּא <small>(משלי יד, ל)</small> <b>וּמִבְּשָׂרְךָ</b> לֹא תִתְעַלָּם <small>(ישעיה נח, ז)</small>, רוצה לומר מקרוביך כי קרובו של אדם כבשרו הוא כמו שאמר אַךְ עַצְמִי <b>וּבְשָׂרִי</b> אָתָּה <small>(בראשית כט, יד)</small>. ויבא לכנוי הערוה לזכר גִּדְלֵי <b>בָשָׂר</b> <small>(יחזקאל טז, כו)</small>, אֲשֶׁר בְּשַׂר חֲמוֹרִים <b>בְּשָׂרָם</b> <small>(יחזקאל כג, כ)</small>, כִּי יִהְיֶה זָב<b> מִבְּשָׂרוֹ</b> <small>(ויקרא טו, ב)</small>, רָר <b>בְּשָׂרוֹ</b> אֶת זוֹבוֹ אוֹ הֶחְתִּים <b>בְּשָׂרוֹ</b> מִזּוֹבוֹ <small>(ויקרא טו, ג)</small>. וכנוי לערות הנקבה דָּם יִהְיֶה זֹבָהּ <b>בִּבְשָׂרָהּ</b> <small>(ויקרא טו, יט)</small>. וענין אחר אֲשֶׁר <b>בִּשַּׂר</b> אֶת אָבִי <small>(ירמיה כ, טו)</small>, רַגְלֵי <b>מְבַשֵּׂר</b> <small>(ישעיה נב, ז)</small>, וַיַּעַן <b>הַמְבַשֵּׂר</b> וַיֹּאמֶר נָס יִשְׂרָאֵל לִפְנֵי פְלִשְׁתִּים <small>(שמואל א' ד, יז)</small>, <b>מְבַשֵּׂר</b> טוֹב <small>(ישעיה נב, ז)</small>, <b>מְבַשֶּׂרֶת</b> צִיּוֹן <small>(ישעיה מ, ט)</small>, <b>מְבַשֶּׂרֶת</b> יְרוּשָׁלָם <small>(שם)</small>, פירוש את ציון המבשרת ואת ירושלם הרימי בכח קולך ובשרי ערי יהודה ואמרי להם הנה אלהיכם. <b>כִמְבַשֵּׂר</b> בְּעֵינָיו <small>(שמואל ב' ד, י)</small>, פירוש כ<b>מְבַשֵּׂר טוֹב</b>. <b>וההתפעל יִתְבַּשֵּׂר</b> אֲדֹנִי הַמֶּלֶךְ <small>(שמואל ב' ב, יח,. <b>והשם</b> אִישׁ <b>בְּשֹׂרָה</b> אַתָּה <small>(שמואל ב' יח' כ')</small>, אֲשֶׁר לְתִתִּי לוֹ <b>בְּשֹׂרָה</b> <small>(שמואל ב' ד, י')</small>, פירוש אשר חשב שאתן לו שכר בשורה, מספר החדשות על טוב או על רע יקרא מְבַשֵֹר לפיכך אמר וּתְהִלּוֹת י"י <b>יְבַשֵּׂרוּ</b> <small>(ישעיה ס, ו)</small>, כי הם יהיו חדשים בסיפור תהלות י"י כי ישראל הם שהתיחדו בסיפור תהלות י"י עד אותו הזמן. נַחַל <b>הַבְּשׂוֹר</b> <small>(שמואל א' ל, ט)</small>, שם מקום ידוע אצלכם.
<h3>בת</h3>
וַאֲשִׁיתֵהוּ <b>בָתָה</b> <small>(ישעיה ה, ו)</small>. והנכון כי שרש <b>בָּתָה</b> <b>בּוּת</b> בשקל קָמָה ונבלע הנח בדגש בקבוץ בְּנַחֲלֵי<b> הַבַּתּוֹת</b> <small>(ישעיה ז, יט)</small>, ענין שממה. אַלְפַּיִם<b> בַּת</b> יָכִיל <small>(מלכים א' ו, כו)</small>, וְאֵיפַת צֶדֶק <b>וּבַת</b> צֶדֶק יְהִי לָכֶם <small>(יחזקאל מה, י)</small>, מדה ידועה והיא כמדת האיפה שכך כתוב הָאֵיפָה <b>וְהַבַּת</b> תֹּכֶן אֶחָד יִהְיֶה <small>(יחזקאל מה, יא)</small>, אבל האיפה מדת היבש ובת מדת הלח והבת עשירית החמר. וכן האיפה כמו שאמר מַעְשַׂר הַחֹמֶר<b> הַבָּת</b> וַעֲשִׂירִת הַחֹמֶר הָאֵיפָה <small>(שם)</small>. וכן אמר עֲשֶׂרֶת צִמְדֵּי כֶרֶם יַעֲשׂוּ <b>בַּת</b> אֶחָת וְזֶרַע חֹמֶר יַעֲשֶׂה אֵיפָה <small>(ישעיה ה, י)</small>. והקבוץ כִּי עֲשֶׂרֶת <b>הַבַּתִּים</b> חֹמֶר <small>(יחזקאל מה, יד)</small>, וְיַיִן <b>בַּתִּים</b> עֶשְׂרִים אֶלֶף <small>(דברי הימים ב' ב, ט)</small>, בדגש.
<h3>בתל</h3>
<b>בְּתוּלָה</b> וְאִישׁ לֹא יְדָעָהּ <small>(בראשית כד, טז)</small>, <b>הַבְּתוּלֹת</b> הַיָּפוֹת <small>(עמוס ח, יג)</small>. <b>והשם</b> לא יפרד לֹא מָצָאתִי לְבִתְּךָ <b>בְּתוּלִים</b> <small>(דברים כב, יז)</small>, וְאֵלֶּה <b>בְּתוּלֵי</b> בִתִּי <small>(שם)</small>, וְאֶבְכֶּה עַל <b>בְּתוּלַי</b> אָנֹכִי וְרֵעֹיתָי [וְרֵעוֹתָי] <small>(שופטים יא, לז)</small>, ידוע. ומזה הענין קראו רבותינו <small>(נדה ח ע"ב)</small> לאדמה שלא נתחרשה מעולם קרקע בתולה היתה שלא עבדוה מעולם. ועוד אמרו <small>(אהלות פרק טז, משנה ד)</small> עד שמגיע לסלע או לבתולה, כך אשה שלא נבעלה נקראה בתולה.
<h3>בתק</h3>
<b>וּבִתְּקוּךְ</b> בְּחַרְבוֹתָם <small>(יחזקאל טז, מ)</small>, [פִּעֵל] ענינו תקיעת החרב בגוף האדם.
<h3>בתר</h3>
וְאֶת הַצִּפֹּר לֹא <b>בָתָר</b> <small>(בראשית טו, י)</small>. <b>והכבד</b> [פִּעֵל] <b>וַיְבַתֵּר</b> אֹתָם בַּתָּוֶךְ <small>(שם)</small>. <b>והשם</b> עַל הָרֵי <b>בָתֶר</b> <small>(שיר השירים ב, יז)</small>, וַיִּתֵּן אִישׁ <b>בִּתְרוֹ</b> <small>(בראשית טו, י)</small>. והקבוץ בתרים וַיַּעַבְרוּ בֵּין <b>בְּתָרָיו</b> <small>(ירמיה לד, יח)</small>, ענין חלק.
<b>ואשר הם בני ארבע אותיות</b>
<h3>בדלח</h3>
וְעֵינוֹ כְּעֵין <b>הַבְּדֹלַח</b> <small>(במדבר יא, ז)</small>, שָׁם <b>הַבְּדֹלַח</b> וְאֶבֶן הַשֹּׁהַם <small>(בראשית ב, יב)</small>. והיא אבן יקרה ואומרים שהיא יהלום. ויש אומרים שהיא אבן לבנה עגולה שנוקבין אותה ומחברין ממנה אבנים ועושים מהן ענק.
<h3>בלעד</h3>
<b>בִּלְעֲדֵי</b> אֶחֱזֶה אַתָּה הֹרֵנִי <small>(איוב לד, לב)</small>, <b>בִּלְעָדָי</b> אֱלֹהִים יַעֲנֶה <small>(בראשית מא, טז)</small>, <b>וּבִלְעָדֶיךָ</b> לֹא יָרִים אִישׁ אֶת יָדוֹ <small>(בראשית מא, מד)</small>, כמו זולת, זולתי, זולתך. ואין תוכן המלה שתאמר בלשון יחיד כי אם בלשון רבים. ותכנס עליה <b>מ"ם</b> השמוש <b>מִבַּלְעֲדֵי</b> מִזְבַּח י"י אֱלֹהֵינוּ <small>(יהושע כב, יט)</small>, ואף על פי שיספיק מבלי ה<b>מ"ם</b> כמו עם ה<b>מ"ם</b> עשו זה לתוספת באור כמו שהכניסו אות השמוש על <b>תּוֹךְ</b> ויספיק בזולתה, <b>בִּלְעָדַי</b> רַק אֲשֶׁר אָכְלוּ הַנְּעָרִים <small>(בראשית יד, כד)</small>, ה<b>יו"ד</b> אינה לכנוי המדבר אף על פי שהיא נראית הנה כמהו מצאנו הרבה <b>יו"ד</b> הרבים נראית כמו וְקָרַע לוֹ חַלּוֹנָי <small>(ירמיה כב, יד)</small>, וַחֲשׂוּפַי שֵׁת <small>(ישעיה כ, ד)</small>, וְאֹרְגִים חוֹרָי <small>(ישעיה יט, ט)</small>, עַל כָּל אַצִּילֵי יָדַי <small>(יחזקאל יג, יח)</small>, יוֹצֵר גֹּבַי <small>(עמוס ז, א)</small>, וְשָׂרַי בְּיִשָּׂשּׂכָר <small>(שופטים ה, טו)</small>. והחכם רבי אברהם אבן עזרא פירש ה<b>יו"ד</b> לכנוי כלומר אך בלעדי לקחו והוא מה שאכלו הנערים.
<h3>בליעל</h3>
כבר כתבנו אותו בשרש <b>בל</b> כי היא מלה מורכבת.
<h3>בעבע</h3>
לִשְׁחִין פֹּרֵחַ <b>אֲבַעְבֻּעֹת</b> <small>(שמות ט, ט)</small>, כבר זכרנוהו בשרש <b>בָּעָה</b>.
<h3>בעליל</h3>
<b>בַּעֲלִיל</b> לָאָרֶץ <small>(תהלים יב, ז)</small>, שם מן <b>בָּעַל</b> בפלס סַגְרִיר מן סָגַר ופירושו אדון לארץ. ועוד נפרשנו בשרש <b>עָלַל</b>.
<h3>בקבוק</h3>
וְקָנִיתָ <b>בַקְבֻּק</b> יוֹצֵר חָרֶשׂ <small>(ירמיה יט, א)</small>, הוא כלי חרש או זולתו שפיו צר. ולפיכך נקרא בקבוק כי כאשר שותה בו האדם או שופך ממנו עושה בקבוק. ובלשון לע"ז ויון וישמעאלים שמו <b>בוקא"לי</b>.
<h3>ברבר</h3>
<b>וּבַרְבֻּרִים</b> אֲבוּסִים <small>(מלכים א' ה, ג)</small>, עופות פטומים עומדים על האבוס תמיד. וכן אמר המתרגם <b>וְעוֹפַיָא פַּטִימַיָא</b>. והעוף המסורס הוא שיתפטם ביותר. ובויקרא רבה מהו וברבורים אבוסים? רבי ברכיה בשם רבי רבי יהודה אמר מיני ברבריא רבנן אמרו עוף טהור ומעולה הוא והיה בא מברבריא והיה עולה על שלחן שלמה בכל יום <small>(ילקוט מלכים ד, רמז קע"ו בשם פסיקתא)</small>.
<h3>ברזל</h3>
<b>בַּרְזֶל</b> בָּאָה נַפְשׁוֹ <small>(תהלים קה, יח)</small>, בכבל ברזל ואמר נפשו כי הנפש מעונה בענוי הגוף. וכן אֲסִירֵי עֳנִי <b>וּבַרְזֶל</b> <small>(תהלים קז, י)</small> פירוש כבלי ברזל, יִמָּלֵא <b>בַרְזֶל</b> וְעֵץ חֲנִית <small>(שמואל ב' כג, ז)</small>, פירוש ברזל לכרות הקוצים כמו קרדום או גרזן וכיוצא בהם. וכן וְאֶת <b>הַבַּרְזֶל</b> נָפַל אֶל הַמָּיִם <small>(מלכים ב' ו, ה)</small> רצונו לומר הגרזן שכרתין בו העצים ובלע"ז <b>מניר"ה</b>.
נשלמה אות ה<b>בי"ת</b>
<h2><span style="color:Gray;">אות הג'</span></h2>
<h3>גג</h3>
וְהִיא עָלְתָה עֲלֵיהֶם עַל <b>הַגָּג</b> <small>(יהושע ב, ח)</small>, וְעָשִׂיתָ מַעֲקֶה<b> לְגַגֶּךָ</b> <small>(דברים כב, ח)</small>, אֶת <b>גַּגּוֹ</b> וְאֶת קִירֹתָיו <small>(שמות ל, ג)</small>, והוא מכונה בלשון זכר כמו שאמר כִּי יִפֹּל הַנֹּפֵל מִמֶּנּוּ <small>(דברים כב, ח)</small>. והקבוץ בלשון נקבות יִהְיוּ כַּחֲצִיר<b> גַּגּוֹת</b> <small>(תהלים קכט, ו)</small>, כִּי עָלִית כֻּלָּךְ <b>לַגַּגּוֹת</b> <small>(ישעיה כב, א)</small>.
<h3>גאה</h3>
כִּי <b>גָאֹה גָּאָה</b> <small>(שמות טו, א)</small>, כִּי <b>גָאוּ</b> הַמַּיִם <small>(יחזקאל מז, ה)</small>,<b> וְיִגְאֶה</b> כַּשַּׁחַל תְּצוּדֵנִי <small>(איוב י, טז)</small>, פירוש וירבה החולי וכשחל הצודני. <b>הֲיִגְאֶה</b> גֹּמֶא <small>(איוב ח, יא)</small>, פירוש היגדל. וכולם מענין גאה וגאון כי הוא הגודל והרוממות. עַל כָּל <b>גֵּאֶה</b> וָרָם <small>(ישעיה ב, יב)</small>, וּרְאֵה כָל <b>גֵּאֶה</b> <small>(איוב מ, יא)</small>, שָׁמַעְנוּ גְאוֹן מוֹאָב<b> גֵּא</b> מְאֹד <small>(ישעיה טז, ו)</small> והקבוץ בֵּית <b>גֵּאִים</b> <small>(משלי טו, כה)</small>, הבוז לִגְאֵיוֹנִים <small>(תהלים קכג, ד)</small>, כמו לגאים ואם הוא שתי מלות ענינו מלה אחת כמו עֶגְלָה יְפֵה פִיָּה <small>(ירמיה מו, כ)</small>, וה<b>יו"ד</b> הנראית בו <b>למ"ד</b> הפעל תמורת <b>ה"א</b> <b>עַל כָּל גֵּאֶה וָרָם</b> כמו עליונים אלא שנשתנו תנועותיו מפני אות הגרון. ובכתיב הוא מלת אחת והוא הענין המפורש. ובא הקרי בשתי מלות להוסיף בו ענין כי גאי הוא <b>גֵּאִים וְיוֹנִים</b> מענין הָעִיר הַיּוֹנָה <small>(צפניה ג, א)</small>, חֶרֶב הַיּוֹנָה <small>(ירמיה מו, טז)</small>, שהוא ענין וְלֹא תוֹנוּ אִישׁ אֶת עֲמִיתוֹ <small>(ויקרא כה, יז)</small>. ובחסרון ה<b>ה"א</b> שָׁמַעְנוּ גְאוֹן מוֹאָב<b> גֵּא</b> מְאֹד. <b>והשם</b> <b>גֵּאָה וְגָאוֹן</b> <small>(משלי ח, יג)</small>. ובהראות <b>למ"ד</b> הפעל ב<b>וי"ו</b> <b>גַּאֲוָה</b> אֲפִיקֵי מָגִנִּים <small>(איוב מא, ז)</small>, <b>גַּאֲוָתוֹ</b> וּגְאוֹנוֹ <small>(ישעיה טז, ו)</small>. ומשקל אחר בנוח <b>למ"ד</b> הפעל <b>גֵּאוּת</b> לָבֵשׁ <small>(תהלים צג, א)</small>, אַתָּה מוֹשֵׁל <b>בְּגֵאוּת</b> הַיָּם <small>(תהלים פט, י)</small>. ומשקל אחר לִפְנֵי שֶׁבֶר <b>גָּאוֹן</b> <small>(משלי טז, יח)</small>, אֶת <b>גְּאוֹן</b> יַעֲקֹב <small>(תהלים מז, ה)</small>, <b>בִּגְאוֹן</b> גַּלֶּיךָ <small>(איוב לח, יא)</small>. והקבוץ בְּיוֹם <b>גְּאוֹנָיִךְ</b> <small>(יחזקאל טז, נו)</small>. מִפְּנֵי<b> גֵוָה</b> <small>(ירמיה יג, יז)</small>, נזכרנה עוד בשרש <b>גָּוָה</b>.
<h3>גאל</h3>
<b>גָּאַל</b> י"י עַבְדּוֹ יַעֲקֹב <small>(ישעיה מח, כ)</small>, <b>גְּאַל</b> לְךָ אַתָּה אֶת גְּאֻלָּתִי <small>(רות ד, ו)</small>, וּבָא <b>גֹאֲלוֹ</b> הַקָּרֹב אֵלָיו <small>(ויקרא כה, כה)</small>, <b>מִגֹּאֲלֵנוּ</b> הוּא <small>(רות ב, כ)</small>, לפי שלקרוב משפט הגאולה נקרא גואל. <b>והנפעל</b> אוֹ הִשִּׂיגָה יָדוֹ <b>וְנִגְאָל</b> <small>(ויקרא כה, מט)</small>, וְאִם לֹא<b> יִגָּאֵל</b> בְּאֵלֶּה <small>(ויקרא כה, נד)</small>. <b>והשם</b> וּלְךָ <b>הַגְּאֻלָּה</b> <small>(ירמיה לב, ח)</small>. ויש מפרשים וַאֲשֶׁר <b>יִגְאַל</b> מִן הַלְוִיִּם <small>(ויקרא כה, לג)</small>, אשר יקנה, כלומר אם יקנה אדם מהלוים בית עיר חומה לא יחלט לשנה כמו מישראל אלא יצא ביובל אם לא גאלו בבתים. ויש לפרשו לשון גאולה, לפי שאמר <b>גְּאֻלַּת</b> עוֹלָם תִּהְיֶה לַלְוִיִּם <small>(ויקרא כה, לב)</small>, יכול לא דבר הכתוב אלא בישראל שלקח מיד לוי שיש ללוי לגאול לעולם אבל לוי שלקח מלוי לא יגאל לעולם לפיכך אמר וַאֲשֶׁר יִגְאַל מִן הַלְוִיִּם כלומר לוי גואל מיד לוי גאלת עולם ואם לא גאלו ויצא ממכר בית ועיר אחוזתו ביובל. וענין אחר הוֹי מֹרְאָה<b> וְנִגְאָלָה</b> <small>(צפניה ג, א)</small>, <b>מלרע</b> והוא נפעל <b>עומד</b>. <b>ופועל הכבד</b> [פִּעֵל] בַּמֶּה <b>גֵאַלְנוּךָ</b> <small>(מלאכי א, ז)</small>, לֶחֶם <b>מְגֹאָל</b> <small>(שם)</small>.<b> ושלא נזכר פועלו</b> [פֻּעַל] <b>וַיְגֹאֲלוּ</b> מִן הַכְּהֻנָּה <small>(נחמיה ז, סד)</small>, והמורכב ממנו עם הנפעל <b>נְגֹאֲלוּ</b> בַדָּם <small>(ישעיה נט, ג)</small>, <b>והתאר</b> גָּאֳלֵי <b>הַכְּהֻנָּה</b> <small>(נחמיה יג, כט)</small>, בפלס תָּאֳמֵי צְבִיָּה <small>(שיר השירים ז, ד)</small>,<b> וההתפעל</b> אֲשֶׁר לֹא <b>יִתְגָּאַל</b> בְּפַת בַּג הַמֶּלֶךְ <small>(דניאל א, ח)</small>. <b>וכבד אחר</b> [הִפְעִיל] וְכָל מַלְבּוּשַׁי<b> אֶגְאָלְתִּי</b> <small>(ישעיה סג, ג)</small>, משפטו <b>הִגְאָלְתִּי</b> ה<b>אל"ף</b> תמורת <b>ה"א</b> הבנין. <b>והפעל הקל</b> מזה הענין<b> יִגְאָלֻהוּ</b> חשֶׁךְ וְצַלְמָוֶת <small>(איוב ג, ה)</small>, כלם ענין טנוף ולכלוך. ויש מפרשים<b> יִגְאָלֻהוּ חשֶׁךְ וְצַלְמָוֶת</b> מענין <b>מִגֹּאֲלֵנוּ</b> הוּא <small>(רות ב, כ)</small>, כלומר יהיו קרוביו החשך והצלמות. ויש מפרשים מזה <b>וַיְגֹאֲלוּ</b> מִן הַכְּהֻנָּה <small>(נחמיה ז, סד)</small>, גאלה הכהנה, והוא הפך הענין כמו <b>מַשְׁרִישׁ וּמִשָׁרֵשׁ</b> כן <b>גּוֹאֵל</b> הוא הקרוב<b> וּמִגֹאֵל</b> הוא שנתרחק מן הקרבה והמשפחה והם נתרחקו שלא מצאו כתב היחש.
<h3>גב</h3>
וְזֶה <b>גַּב</b> הַמִּזְבֵּחַ <small>(יחזקאל מג, יג)</small>, עַל <b>גַּבִּי</b> חָרְשׁוּ חֹרְשִׁים <small>(תהלים קכט, ג)</small>, <b>וְגַבֵּיהֶן</b> וְגֹבַהּ לָהֶם <small>(יחזקאל א, יח)</small>, <b>וְגַבֹּתָם</b> מְלֵאֹת עֵינַיִם <small>(שם)</small>. אוֹ <b>גִבֵּן</b> אוֹ דַק <small>(ויקרא, כא, כ)</small>, מי שגבו כפופה ויש לו חטוטרת על גבו יקרא גבן וה<b>נו"ן</b> נוספת. וכן הָרִים <b>גַּבְנֻנִּים</b> <small>(תהלים סח, יז)</small>, ההרים השפלים, כי הגבן מפני כפיפות גבו הוא שפל קצר קומה וכן ההרים השפלים נקראו גבנונים. ועוד כי נכפפה קומתן ורעשו וחרדו ביום מתן תורה כמו שאמר אֶרֶץ רָעָשָׁה גַּם שָׁמַיִם נָטָפוּ <small>(שופטים ה, ד)</small>, הָרִים נָזְלוּ מִפְּנֵי י"י <small>(שופטים ה, ה)</small>, ואמר וַיֶּחֱרַד כָּל הָהָר מְאֹד <small>(שמות יט, יח)</small>. וְאֵת <b>גַּבֹּת</b> עֵינָיו <small>(ויקרא יד, ט)</small>, הגבות אשר על העינים. ויתכן להיות מזה <b>אוֹ גִבֵּן אוֹ דַק</b>. ותרגום ירושלמי מפרש <b>דְּגָבִינוֹי חַפְיַין עֵינוֹי</b>, פירוש שגבות עיניו מכסות עניו כל כך הם גדולות. והנכון והישר עוד בעיני שעקר כלם לשון גבהות כי בכל דבר הפנים העליונים שלו יקראו <b>גב</b>, וכן גב המזבח וַתִּבְנִי לָךְ<b> גָּב</b> <small>(יחזקאל טז, כג)</small>, וכמו שאמר וַתַּעֲשִׂי לָךְ רָמָה <small>(שם)</small>. וכן הגבן נקרא כן לפי ששדרתו כפופה הנה שבה שדרתו עליונה כמו גב הבהמה לפיכך אמר על גבי חרשו חורשים כלומר שמוני כפוף ומדרס לפניהם. וכן <b>הָרִים גַּבְנֻנִּים</b>. פירוש גבוהים כי ההרים יש להם גב גבוה באמצעם ומשופעים מכאן ומכאן. ואמר למה תרצדון <b>הרים גבנונים</b> כלומר אף על פי שאתם גבוהים אין הבחירה בכם כי זה ההר חמד אלהים לשבתו. וכן נקראו גבות עינים לפי שהם גב לעינים. והנכון כי שרש כל אלה <b>גָּבַב</b> והדגש יוכיח ונפל ממלת <b>גבנונים</b> להקל.
<h3>גבא</h3>
וְלַחְשׂף מַיִם<b> מִגֶּבֶא</b> <small>(ישעיה ל, יד)</small>, בשש נקודות והקבוץ <b>גבאים</b>, בִּצֹּאתָו [בִּצֹּאתָיו] <b>וּגְבָאָיו</b> <small>(יחזקאל מו, יא)</small>, מקוה מים. ותרגום בּוֹר <small>(בראשית לז, כח)</small> <b>גֻּבָּא</b>.
<h3>גבה</h3>
לֹא <b>גָבַהּ</b> לִבִּי וְלֹא רָמוּ עֵינַי <small>(תהלים קלא, א)</small>, עַל כֵּן <b>גָּבְהָא</b> קֹמָתוֹ <small>(יחזקאל לא, ה)</small>, ב<b>אל"ף</b> תמורת <b>ה"א</b>, <b>וַיִּגְבַּהּ</b> י"י צְבָאוֹת <small>(ישעיה ה, טז)</small>, <b>וַתִּגְבְּהֶינָה</b> וַתַּעֲשֶׂינָה תוֹעֵבָה לְפָנָי <small>(יחזקאל טז, נ)</small>, כמו <b>וַתִּגְבַּהְנָה</b>. ובא כן לזווג עם מלת ותעשינה ואף על פי כן נכון הוא בלשון כמו תְּבֹאֶינָה <small>(תהלים מה, טז)</small>, וַתָּבֹאנָה <small>(בראשית מא, כא)</small>. <b>והתאר</b> הִשְׁפַּלְתִּי עֵץ <b>גָּבֹהַ</b> <small>(יחזקאל יז, כד)</small>, וְעֵינֵי <b>גְבֹהִים</b> תִּשְׁפַּלְנָה <small>(ישעיה ה, טו)</small>, אַל תַּרְבּוּ תְדַבְּרוּ <b>גְּבֹהָה גְבֹהָה</b> <small>(שמואל א, ב, ג)</small>, פירוש אמרה גבוהה. ומשקל אחר תּוֹעֲבַת י"י כָּל <b>גְּבַהּ</b> לֵב <small>(משלי טז, ה)</small>, גְּבַהּ עֵינַיִם <small>(תהלים קא, ה)</small>, <b>מִגְּבַהּ</b> רוּחַ <small>(קהלת ז, ח)</small>, ואפשר שהוא ממשקל <b>גָּבֹהַּ</b>, אבל מפני כובד קריאת ה<b>ה"א</b> מפני המקף חסרו הקבוץ מן ה<b>בי"ת</b>. <b>והשם</b> עֵינֵי <b>גַּבְהוּת</b> אָדָם <small>(ישעיה ב, יא)</small>. ומשקל אחר <b>גֹּבַהּ</b> שָׁמָיִם <small>(איוב כב, יב)</small>, וְלִפְנֵי כִשָּׁלוֹן <b>גֹּבַהּ</b> רוּחַ <small>(משלי טז, יח)</small>, וַיֵּרָא <b>בְגָבְהוֹ</b> <small>(יחזקאל יט, יא)</small>. והקבוץ <b>גָּבְהֵי</b> שָׁמַיִם <small>(איוב יא, ח)</small>. ומשקל אחר אַל תַּבֵּט אֶל מַרְאֵהוּ וְאֶל <b>גְּבֹהַּ</b> קוֹמָתוֹ <small>(שמואל א' טז, ז)</small>, בשקל בִּגְדֹל זְרוֹעֲךָ <small>(שמות טו, טז)</small>. <b>והפעל הנוסף</b> [הִפְעִיל] <b>מַגְבִּיהַּ</b> פִּתְחוֹ <small>(משלי יז, יט)</small>, או <b>הַגְבֵּהַּ</b> לְמָעְלָה <small>(ישעיה ז, יא)</small>, אִם <b>תַּגְבִּיהַּ</b> כַּנֶּשֶׁר <small>(עבדיה א, ד)</small>, כולם ענינם ידוע. ופירוש אִם <b>תַּגְבִּיהַּ</b> כַּנֶּשֶׁר אם תגביה קנך כנשר. או יהיה פעל עומד, וכן <b>הַמַּגְבִּיהִי</b> לָשָׁבֶת <small>(תהלים קיג, ה)</small>, וה<b>יו"ד</b> נוספת וכן הַמַּשְׁפִּילִי <small>(תהלים קיג, ו)</small>.
<h3>גבח</h3>
<b>גִּבֵּחַ</b> הוּא טָהוֹר הוּא <small>(ויקרא יג, מא)</small>, בְּקָרַחְתּוֹ אוֹ <b>בְגַבַּחְתּוֹ</b> <small>(ויקרא יג, מב)</small>, בַקָּרַחַת אוֹ <b>בַגַּבַּחַת</b> <small>(שם)</small>, הגבחת הוא מקום שלא היה בו שער אבל קרחת הוא שהיה בו שער ונמרט. וכן גבחת הבגד שעדיין הבגד חדש ואין בו שער מפני הצרעת אבל קרחת הבגד שנמרט שער שבו מפני ישנו והצרעת בו. וכן אמר התרגום <b>בְּקָרַחְתּוֹ אוֹ בְגַבַּחְתּוֹ</b> שאמר על הבגד <b>בשחיקותיה או בחרתותיה</b>. וכן פירשו בספרא <small>(פרשה תזריע פרק טו, ח)</small> בקרחתו אלו השחקים <b>בגבחתו</b> אלו החדשים. ושם פירשו קרחת וגבחת הראש ואמרו איזו קרחת ואיזו גבחת? מן הקדקד שופע לאחוריו זו היא קרחת מן הקדקד שופע לפניו זו היא גבחת.
<h3>גבל</h3>
לֹא תַסִּיג<b> גְּבוּל</b> רֵעֲךָ <small>(דברים יט, יד)</small>,<b> וּגְבוּלָהּ</b> אֶל שְׂפָתָהּ סָבִיב <small>(יחזקאל מג, יג)</small>, גבול האמה כלומר המסגרות סביב תהיה זרח. והקבוץ שֹׁד וָשֶׁבֶר <b>בִּגְבוּלָיִךְ</b> <small>(ישעיה ס, יח)</small>. והפעל ממנו אֲשֶׁר <b>גָּבְלוּ</b> רִאשֹׁנִים <small>(דברים יט, יד)</small>, וְהַיַּרְדֵּן<b> יִגְבֹּל</b> אֹתוֹ <small>(יהושע יח, כ)</small>, וְגַם חֲמָת <b>תִּגְבָּל</b> בָּהּ <small>(זכריה ט, ב)</small>, פירוש תהיה לה גבול. <b>והכבד</b> [הִפְעִיל] <b>וְהִגְבַּלְתָּ</b> אֶת הָעָם <small>(שמות יט, יב)</small>, <b>הַגְבֵּל</b> אֶת הָהָר <small>(שמות יט, כג)</small>, פירוש תשים גבול.<b> והתאר</b> <b>מִגְבָּלֹת</b> תַּעֲשֶׂה אֹתָם <small>(שמות כח, יד)</small> בפלס וְהֶעָרִים <b>הַמִּבְדָּלוֹת</b> <small>(יהושע טז, ט)</small>. <b>והשם</b> בלשון נקבה וְכֻסֶּמֶת <b>גְּבֻלָתוֹ</b> <small>(ישעיה כח, כו)</small>, והקבוץ <b>גְּבֻלוֹת</b> יַשִּׂיגוּ <small>(איוב כד, ב)</small>. ובמשקל אחר שַׁרְשֹׁת <b>גַּבְלֻת</b> <small>(שמות כח, כב)</small> בפלס <b>עַבְדּוּת</b>. וַיִּפְסְלוּ בֹּנֵי שְׁלֹמֹה וּבֹנֵי חִירוֹם <b>וְהַגִּבְלִים</b> <small>(מלכים א' ה, ל)</small>, הם פוסלי האבן בקו ומדה כמו שפוסלין פנות הבית בקו ובמדה ונותנין חוט של סיקרא בסוף מדתם או משרטטין בשרטוט ומשם יפסלו האבן והוא מענין גבול כלומר ששמים גבול למדת האבן. ומפרשים פירשו <b>גִּבְלִים אנשׁי גְּבַל</b> שהיו אומני אבן. וכן זִקְנֵי <b>גְבַל</b> וַחֲכָמֶיהָ הָיוּ בָךְ מַחֲזִיקֵי בִּדְקֵךְ <small>(יחזקאל כז, ט)</small>, שהיו אומני אבן.
<h3>גבן</h3>
הֲלֹא כֶחָלָב תַּתִּיכֵנִי <b>וְכַגְּבִנָּה</b> תַּקְפִּיאֵנִי <small>(איוב י, י)</small>, ידוע. ורבי יונה הביא בזה השרש אוֹ <b>גִבֵּן</b> אוֹ דַק <small>(ויקרא כא, כ)</small>, הָרִים <b>גַּבְנֻנִּים</b> <small>(תהלים סח, יז)</small>. וכבר כתבנום בשרש <b>גב</b> והוא הנכון.
<h3>גבע</h3>
<b>בְּגֶבַע</b> בִּנְיָמִן <small>(שמואל א' יג, טז)</small>, בסגול. וב<b>ה"א</b> הנקבה <b>גִּבְעָה</b> ובסמוך <b>גִּבְעַת</b> שָׁאוּל <small>(שמואל א' טו, לד)</small>, <b>גִּבְעַת</b> הָעֲרָלוֹת <small>(יהושע ה, ג)</small>. והרבות הֶהָרִים <b>וְהַגְּבָעוֹת</b> <small>(ישעיה נה, יב)</small>. וגבעה כמו הר אבל אינה גבוהה כמו ההר. וענין אחר <b>וּמִגְבָּעוֹת</b> תַּעֲשֶׂה לָהֶם <small>(שמות כה, מ)</small>, הם הכובעים שמשימין על הראש לתפארת. וענין אחר וַיִּמָּצֵא <b>הַגָּבִיעַ</b> <small>(בראשית מד, יב)</small>, וְאֶת <b>גְּבִיעִי גְּבִיעַ</b> הַכֶּסֶף <small>(בראשית מד, ב)</small>, שְׁלֹשָׁה<b> גְבִעִים</b> מְשֻׁקָּדִים <small>(שמות כה, לג)</small>, וּבַמְּנֹרָה אַרְבָּעָה <b>גְבִעִים</b> <small>(שמות כה, לד)</small>, הָאִישׁ אֲשֶׁר נִמְצָא<b> הַגָּבִיעַ</b> בְּיָדוֹ <small>(בראשית מד, יז)</small>, והוא כמו כוס אבל הוא עשוי בתכונה אחרת, והוא שאמר<b> גְּבִעִים</b> מְלֵאִים יַיִן וְכֹסוֹת <small>(ירמיה לה, ה)</small>.
<h3>גבר</h3>
<b>גָּבַר</b> חַסְדּוֹ עַל יְרֵאָיו <small>(תהלים קג, יא)</small>, בִּרְכֹת אָבִיךָ <b>גָּבְרוּ</b> <small>(בראשית מט, כו)</small>, וְהַמַּיִם <b>גָּבְרוּ</b> <small>(בראשית ז, יט)</small>, מֵאֲרָיוֹת <b>גָּבֵרוּ</b> <small>(שמואל ב' א, כג)</small>, בצרי בעבור ההפסק, כִּי לֹא בְכֹחַ <b>יִגְבַּר</b> אִישׁ <small>(שמואל א' ב, ט)</small>, כִּי יְהוּדָה <b>גָּבַר</b> בְּאֶחָיו <small>(דברי הימים א' ה, ב)</small>, גַּם <b>גָּבְרוּ</b> חָיִל <small>(איוב כא, ז)</small>, פירוש גם גברו בחיל. <b>וההתפעל</b> וְאֶל שַׁדַּי <b>יִתְגַּבָּר</b> <small>(איוב טו, כה)</small>, וּפִשְׁעֵיהֶם כִּי <b>יִתְגַּבָּרוּ</b> <small>(איוב לו, ט)</small>. <b>והשם</b> קוֹל עֲנוֹת<b> גְּבוּרָה</b> <small>(שמות לב, יח)</small>, והקבוץ וְאִם <b>בִּגְבוּרֹת</b> שְׁמוֹנִים שָׁנָה <small>(תהלים צ, י)</small>, אַיֵּה קִנְאָתְךָ<b> וּגְבוּרֹתֶךָ</b> <small>(ישעיה סג, טו)</small>. <b>והפעל הכבד</b> [פִּעֵל] העובר <b>וְגִבַּרְתִּי</b> אֶת בֵּית יְהוּדָה <small>(זכריה י, ו)</small>, וַחֲיָלִים<b> יְגַבֵּר</b> <small>(קהלת י, י)</small>,<b> וְגִבַּרְתִּים</b> בַּי"י <small>(זכריה י, יב)</small>. ופירוש <b>וַחֲיָלִים יְגַבֵּר</b> אם הקרדום קהה צריך הבוקע בו להוסיף כח וחיל. <b>וכבד אחר</b> [הִפְעִיל] <b>וְהִגְבִּיר</b> בְּרִית לָרַבִּים <small>(דניאל ט, כז)</small>, לִלְשֹׁנֵנוּ<b> נַגְבִּיר</b> <small>(תהלים יב, ה)</small>, כלם לשון חוזק ואומץ ונצוח. <b>והתאר</b> הוּא הֵחֵל לִהְיוֹת <b>גִּבֹּר</b> בָּאָרֶץ <small>(בראשית י, ח)</small>, <b>גִבֹּרִים</b> הֵמָּה <small>(שמואל ב' יז, ח)</small>. <b>ותאר אחר</b> הֵן <b>גְּבִיר</b> שַׂמְתִּיו לָךְ <small>(בראשית כז, לז)</small>, פירוש אדון וראש. ולנקבה אֱמֹר לַמֶּלֶךְ <b>וְלַגְּבִירָה</b> הַשְׁפִּילוּ שֵׁבוּ <small>(ירמיה יג, יח)</small>, לְעוֹלָם אֶהְיֶה <b>גְבָרֶת</b> <small>(ישעיה מז, ז)</small>, <b>גְּבֶרֶת</b> מַמְלָכוֹת <small>(ישעיה מז, ה)</small>, שָׂרַי <b>גְּבִרְתִּי</b> <small>(בראשית טז, ח)</small>. ונקרא האיש <b>גֶּבֶר</b> לפי שיש לו גבורה על האשה. וְדֶרֶךְ <b>גֶּבֶר</b> בְּעַלְמָה <small>(משלי ל, יט)</small>, <b>גֶּבֶר</b> לֹא יִצְלַח בְּיָמָיו <small>(ירמיה כב, ל)</small>, בשש נקדות. וכן אמר בארבה<b> גֶּבֶר</b> בִּמְסִלָּתוֹ יֵלֵכוּן <small>(יואל ב, ח)</small>, לפי שהמשילם לאנשים וגבורים. טַלְטֵלָה <b>גָּבֶר</b> <small>(ישעיה כב, יז)</small>, פירשו בו רבותינו <small>(כתובות כח ע"א)</small> לפי שטלטול האיש קשה מטלטול האשה. ועוד נכתבנו בשרש <b>טיל</b>. והקבוץ <b>הַגְּבָרִים</b> לְבַד מִטָּף <small>(שמות יב, לז)</small>. ומשקל אחר עִם <b>גְּבַר</b> תָּמִים <small>(תהלים יח, כו)</small>. ומשקל אחר עִם <b>גִּבּוֹר</b> תָּמִים <small>(שמואל ב' כב, כו)</small>.
<h3>גבשׁ</h3>
רָאמוֹת <b>וְגָבִישׁ</b> לֹא יִזָּכֵר <small>(איוב כח, יח)</small>, אבן מהאבנים היקרות. ורבי יונה פירש בגד ממיני השרד והפסים. וְאַבְנֵי <b>אֶלְגָּבִישׁ</b> <small>(יחזקאל יג, יא)</small> פירוש אבני ברד דומות אל גביש כי הוא שתי מלות במקצת ספרים המדויקים ובמקצתם ימצא מלה אחת ואף על פי כן יתכן להתפרש שתי מלות.
<h3>גד</h3>
וְהַמָּן כִּזְרַע <b>גַּד</b> הוּא <small>(במדבר יא, ז)</small>, והוא כוסברתא בלשון רבותינו <small>(פסחים לט ע"א)</small>. וכן בערבי נקרא <b>אלכסבו"ר</b> ונקרא בלע"ז <b>קוליינדר"י</b> ומה שאמר כְּזֶרַע<b> גַּד</b> לָבָן <small>(שמות טז, לא)</small> אין סמיכות המן אל הגד שיהיה עינו כך כי אין הגד לבן אלא שהיו גרגריו דקים כדמות גרגרי הגד אבל המן הירח לבן. וכן אמר בפסוק האחר וְעֵינוֹ כְּעֵין הַבְּדֹלַח <small>(במדבר יא, ו)</small>, להודיע כי אין סמיכותו אל הגד בעבור עינו כי אם לתכונתו. וענין אחר הַעֹרְכִים <b>לַגַּד</b> שֻׁלְחָן <small>(ישעיה סה, יא)</small>, למול. ואמר רבי משה הכהן שהוא כוכב צדק שיורה על כל דבר טוב כי כן יקרא בלשון קדר ואמר כי כמהו בָּא <b>גָד</b> <small>(בראשית ל, יא)</small>, כאומר בא מזל טוב.
<h3>גדד</h3>
<b>יָגוֹדּוּ</b> עַל נֶפֶשׁ צַדִּיק <small>(תהלים צד, כא)</small>, וּכְחַכֵּי אִישׁ <b>גְּדוּדִים</b> <small>(הושע ו, ט)</small>, בא גָד <small>(בראשית ל, יא)</small>, כלומר גודד הגדוד כי בהולדו היה לה גדוד בניכם. <b>גָּד גְּדוּד יְגוּדֶנּוּ</b> <small>(בראשית מט, יט)</small> לַעֲלוֹת לְעַם <b>יְגוּדֶנּוּ</b> <small>(חבקוק ג, טז)</small>, הנח תמורת הכפל ועוד נכתבם בשרש <b>גּוּד</b>.<b> והתפעל</b> וּבֵית זוֹנָה <b>יִתְגֹּדָדוּ</b> <small>(ירמיה ה, ז)</small>, יתחברו גדודים גדודים, עַתָּה <b>תִּתְגֹּדְדִי</b> בַת <b>גְּדוּד</b> <small>(מיכה ד, יד)</small>. ורבי יונה הכניס בזה הענין הַעֹרְכִים <b>לַגַּד</b> שֻׁלְחָן <small>(ישעיה סה, יא)</small>, כלומר במלוי כמו שאמר הממלאים למני ממסך <small>(שם)</small>. וענין אחר עַל כָּל יָדַיִם <b>גְּדֻדֹת</b> <small>(ירמיה מח, לז)</small>. ומלת <b>כן</b> מסתתרת עמו כי היה לו לומר <b>כָּל יָדַיִם גְּדֻדֹת</b> לבד בלא מלת <b>על</b> שמלת <b>כן</b> מסתתרת עמו ופירוש על כן כל ידים גדודות. וכן הוסיף בו יונתן שתרגם <b>עַל כָּל סִיעַן מִתְהַמְמִין</b>. או יהיה גדודות שם האחד ממנו <b>גְּדוּדָה</b> בפלס <b>חֲלוּשָׁה, מְלוּכָה</b>. <b>והתפעל ממנו וַיִּתְגֹּדְדוּ</b> כְּמִשְׁפָּטָם <small>(מלכים א' יח, כח)</small>, עַד מָתַי <b>תִּתְגּוֹדָדִי</b> <small>(ירמיה מז, ה)</small>, וְלֹא <b>יִתְגֹּדַד</b> וְלֹא יִקָּרֵחַ <small>(ירמיה טז, ו)</small>, לֹא <b>תִתְגֹּדְדוּ</b> <small>(דברים יד, א)</small>, וּקְרֻעֵי בְגָדִים<b> וּמִתְגֹּדְדִים</b> <small>(ירמיה מא, ה)</small>, כולם ענין שריטה בבשר. ומזה הענין נַחֵת <b>גְּדוּדֶהָ</b> <small>(תהלים סה, יא)</small>, כי החרישות שיחרוש החורש בארץ הם כמין שריטות בבשר והם העמקים שבין תלם לתלם כי הגבוה יקרא <b>תֶּלֶם</b> והחרישה שהוא העמוק גדוד.
<h3>גדה</h3>
וַיִּשְׁלַח יְהוּדָה אֶת <b>גְּדִי</b> הָעִזִּים <small>(בראשית לח, כ)</small>, הקטן יקרא גדי בין מן העזים בין מן הכבשים שהרי סמך גדי לעזים ודומה כי יש גדי שאינו מן העזים. ורבי אברהם אבן עזרא פירש כי לא יקרא גדי כי אם מהעזים ומה שאמר גדי עזים כלומר קטן שעדיין צריך לעזים וכן שְׂעִיר עִזִּים <small>(במדבר ז, טז)</small>, ואמר כי כן נקרא בערבי גדי. והקבוץ אֶחָד נֹשֵׂא שְׁלשָׁה <b>גְדָיִים</b> <small>(שמואל א' י, ג)</small>, שְׁנֵי <b>גְּדָיֵי</b> עִזִּים <small>(בראשית כז, ט)</small>. ובלשון נקבות וּרְעִי אֶת <b>גְּדִיֹּתַיִךְ</b> <small>(שיר השירים א, ח)</small>, לֹא תְבַשֵּׁל <b>גְּדִי</b> בַּחֲלֵב אִמּוֹ <small>(שמות לד, כו)</small>. ומה שאמר גדי הוא הדין לכל בשר בהמה אלא שדבר הכתוב בהוה ומה שמנהג העולם לאכול כי מנהגם היה לאכול הגדיים יותר מהטלאים כאשר מצאנו בכל מקום במקרא שְׁנֵי <b>גְּדָיֵי</b> עִזִּים<b>,</b> אָנֹכִי אֲשַׁלַּח <b>גְּדִי</b> עִזִּים <small>(בראשית לח, יז)</small>, וְנַעֲשֶׂה לְפָנֶיךָ <b>גְּדִי</b> עִזִּים <small>(שופטים יג, טו)</small>, אֶת אִשְׁתּוֹ <b>בִּגְדִי</b> עִזִּים <small>(שופטים טו, א)</small>, אחד נושא שלשה <b>גדיים</b>. ומה שדבר על הקטן שבבהמה לפי שאין דרך לבשל בשר בהמה גדולה בחלב כי החלב מתבשל במהרה ולא כן הבשר אלא אם כן בשר הקטנים מן הבהמות שהן קרובים להתבשל. ומה שאמר בחלב אמו לפי שחלב עזים הוא המרובה ובו דבר הכתוב על ההוה כמו שאמר וְדֵי חֲלֵב עִזִּים <small>(משלי כז, כו)</small>, וכן בדברי רבותינו דברו בו בהוה לפי שהוא הנמצא יותר כמו שאמרו <small>(שבת יט ע"ב)</small> עז לחלבה, מה שעזי חולבות מכור לך <small>(בבא מציעא סד,ע"א)</small>. וכן דרך הכתוב לדבר על ההוה כמו שאמר וְאֵת בַּת הַיַּעֲנָה <small>(ויקרא יא, טז)</small>, והוא הדין ליענה עצמה, אלא שאין מנהג העולם לאכול אותה אלא בעודה קטנה שהיא רכה אבל כשהגדל בשרה קשה מאד ואינה ראויה לאכל. והנקבה הקטנה יותר רך בשרה מהזכר לפיכך אמר בת. ורבותינו ז"ל דרשו <small>(חולין קיג ע"א)</small> כי לפיכך אמר בחלב אמו מי שיש לו חלב אם, כי איסור בשר עוף בחלב אינו מן התורה אלא מדברי סופרים. וענין אחר מָלֵא עַל כָּל <b>גְּדוֹתָיו</b> <small>(יהושע ג, טו)</small>, וְהָלַךְ עַל כָּל <b>גְּדוֹתָיו</b> <small>(ישעיה ח, ז)</small>, על כל שפתיו מפה ומפה. וכתב רבי יעקב בן אלעזר אֲשֶׁר בְּתוֹךְ הַנַּחַל <b>הַגָּד</b> וְאֶל יַעְזֵר <small>(שמואל ב' כד, ה)</small>, הוא אחד מן גדותיו. ויונתן תרגם <b>דִבְגוֹ נַחְלָא דְשִׁבְטָא גָד</b>.
<h3>גדל</h3>
מַה <b>גָּדְלוּ</b> מַעֲשֶׂיךָ <small>(תהלים צב, ו)</small>, י"י אֱלֹהַי<b> גָּדַלְתָּ</b> <small>(תהלים קד, א)</small>, כַּאֲשֶׁר <b>גָּדְלָה</b> נַפְשְׁךָ <small>(שמואל א' כו, כד)</small>, <b>וַיִּגְדַּל</b> הַמֶּלֶךְ שְׁלֹמֹה <small>(דברי הימים ב' ט, כב)</small>, רַק הַכִּסֵּא <b>אֶגְדַּל</b> מִמֶּךָּ <small>(בראשית מא, מ)</small>, פירוש בדבר הכסא כי גם הוא <b>עומד</b> ואינו יוצא כאשר כתב רבי יונה. וַיֵּלֶךְ הָלוֹךְ <b>וְגָדֵל</b> <small>(בראשית כו, יג)</small>, הוא מקור או תאר בענין פועל.<b> וההתפעל וְהִתְגַּדִּלְתִּי</b> וְהִתְקַדִּשְׁתִּי <small>(יחזקאל לח, כג)</small>, כִּי עַל כֹּל <b>יִתְגַּדָּל</b> <small>(דניאל יא, לז)</small>. <b>והפעל הכבד</b> [פִּעֵל] <b>גִּדַּל</b> הַמֶּלֶךְ אֲחַשְׁוֵרוֹשׁ <small>(אסתר ג, ג)</small>, אָחֵל <b>גַּדֶּלְךָ</b> <small>(יהושע ג, ז)</small>, ענין אלה וכל הדומים להם יקר וחשיבות. <b>וַיִּגְדַּל</b> הַיֶּלֶד <small>(בראשית כא, ח)</small>, <b>וַיִּגְדְּלוּ</b> הַנְּעָרִים <small>(בראשית כה, כו)</small>, ענינם והדומים להם תוספת השנים. גַּם הָאִישׁ מֹשֶׁה <b>גָּדוֹל</b> מְאֹד <small>(שמות יא, ג)</small>, ביקר וחשיבות, אֲחִי יֶפֶת <b>הַגָּדוֹל</b> <small>(בראשית י, כא)</small>, בשנים. וכן פירשוהו רבותינו ז"ל <small>(סנהדרין סט ע"ב)</small> כי יפת גדול שבאחיו היה בשנים. אֶת שְׁנֵי הַמְּאֹרֹת <b>הַגְּדֹלִים</b> <small>(בראשית א, טז)</small>, גדולים באורה. אִשָּׁה <b>גְדוֹלָה</b> <small>(מלכים ב' ד, ח)</small>, חשובה ונכבדת הַמַּסֹּת <b>הַגְּדֹלֹת</b> <small>(דברים ז, יט)</small>, גדולות בפלא. <b>והתאר</b> במשקל אחר הֹלֵךְ <b>וְגָדֵל</b> וָטוֹב <small>(שמואל א' ב, כו)</small>. והקבוץ <b>גִּדְלֵי</b> בָשָׂר <small>(יחזקאל טז, כו)</small>, בפלס <b>זִקְנֵי</b> מוֹאָב <small>(במדבר כב, ו)</small>. <b>והשם</b> עַל פְּרִי <b>גֹדֶל</b> <small>(ישעיה י, יב)</small>, <b>כְּגֹדֶל</b> חַסְדֶּךָ <small>(במדבר יד, יט)</small>, אֶת כְּבֹדוֹ וְאֶת <b>גָּדְלוֹ</b> <small>(דברים ה, כא)</small>, ובשורק הַלְלוּהוּ כְּרֹב <b>גֻּדְּלוֹ</b> <small>(תהלים קנ, ב)</small>. ומשקל אחר לְךָ י"י <b>הַגְּדֻלָּה</b> וְהַגְּבוּרָה <small>(דברי הימים א' כט, יא)</small>, <b>וְלִגְדֻלָּתוֹ</b> אֵין חֵקֶר <small>(תהלים קמה, ג)</small>. ומשקל אחר <b>בִּגְדֹל</b> זְרוֹעֲךָ <small>(שמות טו, טז)</small>, ועל ענין התרבות כִּי מִנְּעוּרַי <b>גְּדֵלַנִי</b> כְאָב <small>(איוב לא, יח)</small>, והוא<b> עומד</b> ופירוש גדל עמי והוא שב אל היתום שזכר למעלה. וכן וּמִבֶּטֶן אִמִּי אַנְחֶנָּה <small>(שם)</small> שב אל האלמנה ומה שאמר ומבטן אמי הוא דרך הפלגה כמו מֵעוֹדְךָ עַד הַיּוֹם הַזֶּה <small>(במדבר כב, ל)</small>, וזולתו. ורבי יונה כתב כי <b>גְדֵלַנִי</b> עובר. <b>והפעל הכבד</b> בתוספת ורבוי ענין ותרבי<b> וַתִּגְדְּלִי</b> <small>(יחזקאל טז, ז)</small>.<b> והכבד</b> [הִפְעִיל]<b> הִגְדִּיל</b> י"י לַעֲשׂוֹת עִמָּנוּ <small>(תהלים קכו, ג)</small>, וְעָשָׂה כִרְצֹנוֹ <b>וְהִגְדִּיל</b> <small>(דניאל ח, ד)</small> וְאַל <b>תַּגְדֵּל</b> פִּיךָ <small>(עבדיה א, יא)</small>, <b>הַמַּגְדִּילִים</b> עָלָי <small>(תהלים לה, כו)</small>, חֵרְפוּ אֶת עַמִּי<b> וַיַּגְדִּיל</b>וּ עַל גְּבוּלָם <small>(צפניה ב, ח)</small> <b>וַיַּגְדִּלוּ</b> עַל עַם י"י צְבָאוֹת <small>(צפניה ב, י)</small>, פירוש ויגדילו פיהם. <b>הִגְדִּיל</b> עָלַי עָקֵב <small>(תהלים מא, י)</small>, וּצְפִיר הָעִזִּים<b> הִגְדִּיל</b> <small>(דניאל ח, ח)</small>, פירוש הגדיל לעשות כח וגבורה, עַד דָּוִד<b> הִגְדִּיל</b> <small>(שמואל א' כ, מא)</small>, פירוש הגדיל לבכות, <b>מַגְדִּל</b> [<b>מַגְדִּיל</b>] יְשׁוּעוֹת מַלְכּוֹ <small>(תהלים יח, נא)</small>. <b>והתאר</b> <b>מִגְדֹּיל</b> [<b>מִגְדּוֹל</b>] יְשׁוּעוֹת מַלְכּוֹ <small>(שמואל ב' כב, נא)</small>. <b>והפעל הדגוש</b> מַיִם <b>גִּדְּלוּהוּ</b> <small>(יחזקאל לא, ד)</small>, וְגֶשֶׁם <b>יְגַדֵּל</b> <small>(ישעיה מד, יד)</small>, <b>גַּדֵּל</b> פֶּרַע שְׂעַר רֹאשׁוֹ <small>(במדבר ו, ה)</small>, חַיִל<b> גָּדוֹל</b> מְאֹד <small>(יחזקאל לז, י)</small>, רוצה לומר רוב המנין. וכן וַיִּזְבְּחוּ בַיּוֹם הַהוּא זְבָחִים <b>גְּדוֹלִים</b> <small>(נחמיה יב, מג)</small>, כי הלשון הזה משמשין בו בכל ענין הרבוי בין בענין האיכות בין בענין הכמות. וַיִּבֶן<b> מִגְדָּל</b> בְּתוֹכוֹ <small>(ישעיה ה, ב)</small>, כְּמִגְדַּל דוד צוארך <small>(שיר השירים ד, ד)</small>, אֶתֹּץ אֶת <b>הַמִּגְדָּל</b> הַזֶּה <small>(שופטים ח, ט)</small>. ובחולם <b>מִמִּגְדֹּל</b> סְוֵנֵה <small>(יחזקאל כט, י)</small>, הוא הבית הגבוהה והגדול. והקבוץ בִּנְפֹל <b>מִגְדָּלִים</b> <small>(ישעיה ל, כה)</small>. ובלשון נקבות<b> וּמִגְדְּלֹתַיִךְ</b> יִתֹּץ <small>(יחזקאל כו, ח)</small>, <b>מִגְדְּלוֹת</b> מֶרְקָחִים <small>(שיר השירים ה, יג)</small>, הפרחים שיגדלו בבשמים. <b>גְּדִלִים</b> מַעֲשֵׂה שַׁרְשְׁרוֹת <small>(מלכים א' ז, יז)</small>, תרגום מַעֲשֵׂה עֲבֹת <small>(שמות כח, כב)</small>, <b>עוֹבַד גְּדִילוּ</b>.<b> גְּדִלִים</b> תַּעֲשֶׂה לָּךְ <small>(דברים כב, יב)</small>, הציציות התלויות בבגד שאינן ארוגים יקראו גדילים. וענין הפסוק על הציצית אשר צונו במקום אחר <small>(במדבר טו, לח)</small> ומה שאמר הנה בלשון גדיל ושם בלשון ציצית? כי מצות ציצית להיות שליש גדיל ושני שלישי ענף.
<h3>גדע</h3>
<b>גָּדַע</b> בָּחֳרִי אַף <small>(איכה ב, ג)</small>, <b>וְגָדַעְתִּי</b> אֶת זְרֹעֲךָ <small>(שמואל א' ב, לא)</small>, וְרָמֵי הַקּוֹמָה <b>גְּדוּעִים</b> <small>(ישעיה י, לג)</small>. <b>והנפעל</b> <b>נִגְדַּעְתָּ</b> לָאָרֶץ <small>(ישעיה יד, יב)</small> <b>נִגְדְּעָה</b> קֶרֶן מוֹאָב <small>(ירמיה מח, כה)</small>,<b> והפעל הכבד</b> [פִּעֵל] וַאֲשֵׁירֵהֶם <b>תְּגַדֵּעוּן</b> <small>(דברים ז, ה)</small> וְכָל קַרְנֵי רְשָׁעִים <b>אֲגַדֵּעַ</b> <small>(תהלים עה, יא)</small>. <b>ושלא נזכר פועלו ממנו</b> [פֻּעַל] שִׁקְמִים <b>גֻּדָּעוּ</b> <small>(ישעיה ט, י)</small>, כלם ענין כריתה.
<h3>גדף</h3>
אֶת מִי חֵרַפְתָּ <b>וְגִדַּפְתָּ</b> <small>(ישעיה לז, כג)</small>, אֶת י"י הוּא <b>מְגַדֵּף</b> <small>(במדבר טו, ל)</small>. <b>והשם</b> <b>גִּדּוּף</b>. והקבוץ וְיִשְׂרָאֵל <b>לְגִדּוּפִים</b> <small>(ישעיה מג, כח)</small>, <b>וְגִדֻּפֵי</b> בְּנֵי עַמּוֹן <small>(צפניה ב, ח)</small>, וב<b>ה"א</b> הנקבה <b>גִּדֻּפָה</b>. והקבוץ <b>וּמִגִּדֻּפֹתָם</b> אַל תֵּחָתּוּ <small>(ישעיה נא, ז)</small>. ומשקל אחר חֶרְפָּה<b> וּגְדוּפָה</b> <small>(יחזקאל ה, טו)</small>. בפלס עֲנוֹת <b>חֲלוּשָׁה</b> <small>(שמות לב, יט)</small>, החרפה והגדוף ענין אחד הם.
<h3>גדר</h3>
<b>גָּדַר</b> דְּרָכַי בְּגָזִית <small>(איכה ג, ז)</small>, <b>גָּדַר</b> בַּעֲדִי וְלֹא אֵצֵא <small>(איכה ג, ט)</small>, אָרְחִי <b>גָדַר</b> וְלֹא אֶעֱבוֹר <small>(איוב יט, ח)</small>, <b>וְלַגֹּדְרִים</b> וּלְחֹצְבֵי הָאֶבֶן <small>(מלכים ב' יב, יג)</small>, <b>וְגָדַרְתִּי</b> אֶת גְּדֵרָהּ <small>(הושע ב, ח)</small>, <b>וַתִּגְדְּרוּ</b> גָדֵר עַל בֵּית יִשְׂרָאֵל <small>(יחזקאל יג, ה)</small>.<b> והשם אשר לוקח הפועל ממנו</b> <b>גָּדֵר</b> מִזֶּה <b>וְגָדֵר</b> מִזֶּה <small>(במדבר כב, כד)</small>, פָּרֹץ<b> גְּדֵרוֹ</b> <small>(ישעיה ה, ה)</small>,<b> גָּדֵר</b> הַדְּחוּיָה <small>(תהלים ב, ד)</small>. והקבוץ לָמָּה פָּרַצְתָּ <b>גְדֵרֶיהָ</b> <small>(תהלים פ, יג)</small>, יוֹם לִבְנוֹת <b>גְּדֵרָיִךְ</b> <small>(מיכה ז, יא)</small>. <b>והשם</b> בלשון נקבה הֵמָּה הַיּוֹצְרִים וְיֹשְׁבֵי נְטָעִים<b> וּגְדֵרָה</b> <small>(דברי הימים א' ד, כג)</small>, כלומר היו יושבים במקום הנטעים שהיו נוטעים הנטעים ועושים הגדרות. ומשקל אחר לשם בלשון נקבה <b>הַגְּדֶרֶת</b> הֲגִינָה <small>(יחזקאל טב, יב)</small>, והקבוץ וְהִתְשׁוֹטַטְנָה <b>בַּגְּדֵרֹות</b> <small>(ירמיה מט, ג)</small>, הַחוֹנִים <b>בַּגְּדֵרוֹת</b> <small>(נחום ג, יז)</small>, פָּרַצְתָּ כָל <b>גְּדֵרֹתָיו</b> <small>(תהלים פט, מא)</small>. ומשקל אחר<b> וְגֶדֶר</b> אֲבָנָיו נֶהֱרָסָה <small>(משלי כד, לא)</small>, בשש נקדות או הוא המשקל הראשון בעצמו אלא שנשתנה כן בסמיכות כמו <b>גָּזֵל, כָּתֵף</b> ענין הכל סתימה וסגירה. וכל כותל העשוי לגנות ולכרמים וכל כותל שאינו בנין חזק כבנין הבתים והחומות יקרא גדר וכן<b> גֶּדֶר</b> הֶחָצֵר <small>(יחזקאל מב, י)</small>. וכן נאמר הסגירה ולסתימה שעושין למרבץ הצאן <b>גִּדְרֹת</b> צֹאן נִבְנֶה לְמִקְנֵנוּ <small>(במדבר לב, טז)</small>, <b>וּגְדֵרֹת</b> לְצֹנַאֲכֶם <small>(במדבר לב, כד)</small>. והוא הנאמר בדברי רבותינו ז"ל דיר באמרם <small>(בבא מציעא ו ע"ב)</small> נכנסות לדיר להתעשר. ורבינו שלמה פירש מזה וְהִתְשׁוֹטַטְנָה <b>בַּגְּדֵרֹות</b> <small>(ירמיה מט, ג)</small> כלומר התעוללנה בזבל גדרות צאן דרך בזיון. ויונתן תרגם<b> וְאִתְהַמְמוּן בְּסִיָען</b>.
<h3>גדשׁ</h3>
<b>מִגָּדִישׁ</b> וְעַד קָמָה <small>(שופטים טו, ה)</small>, וְנֶאֱכַל <b>גָּדִישׁ</b> <small>(שמות כב, ה)</small>, התבואה אחר שנקצרה כשהיא צבורה בגרן נקראת גדיש. ומזה אמרו רבותינו ז"ל המלוי המדה על שפתה כל חמדות שהיו במקדש היו נגדשות <small>(מנחוח צ ע"א)</small>, אין מוחקין במקום שגודשין <small>(בבא בתרא פט ע"א)</small>. וְעַל <b>גָּדִישׁ</b> יִשְׁקוֹד <small>(איוב כא, לב)</small>, פירוש ימהר להאסף לקברות כמו הגדיש שאוספין אותו בזמנו אחר שנתבשל כן הוא יאסף בזמנו. ורבינו האיי ז"ל פירש <b>גָּדִישׁ</b> הקובה שהיא עשוי על לקבר כמנהג ארץ ישמעאל. ויפה פירש כמו שאמר הכתוב למעלה והוא לקברות יובל <small>(שם)</small> והקובה היא עשויה כמו הגדיש.
<h3>גה</h3>
<b>גֵּה</b> גְבוּל אֲשֶׁר תִּתְנַחֲלוּ אֶת הָאָרֶץ <small>(יחזקאל מז, יג)</small>, כמו זה. וכן תרגם יונתן <b>דֵין תְּחוּמָא</b>. וה<b>גימ"ל זי"ן</b> באלפא ביתא דאטב"ח.
<h3>גהה</h3>
וְלֹא <b>יִגְהֶה</b> מִכֶּם מָזוֹר <small>(הושע ה, יג)</small>, ענינו ולא ירפא. וכן לֵב שָׂמֵחַ יֵיטִב <b>גֵּהָה</b> <small>(משלי יז, כב)</small>. וחסרה ממנו <b>כ"ף</b> הדמיון ומשפטו <b>כְּגֵהָה</b>, פירוש לב שמח ייטיב לגוף כמו הרפואה. ואדני אבי ז"ל פירשו בלא <b>כ"ף</b> הדמיון ופירש לב שמח ייטיב הרפואה, כלומר כי יותר תועיל הרפואה כשהחולה יהיה לו לב שמח ומתעורר ומתחזק וירפא במהרה יותר ממי שיהיה לו לב עצב הנה כי הלב השמח ייטיב הרפואה.
<h3>גהר</h3>
<b>וַיִּגְהַר</b> אַרְצָה <small>(מלכים א' יח, מב)</small>, <b>וַיִּגְהַר</b> עָלָיו <small>(מלכים ב' ד, לד)</small>, ענין פשט הגוף כלו. ופירוש <b>וַיִּגְהַר אַרְצָה</b> שנפל על בטנו לארץ ונתפשט כולו. וכן אמר בו התרגום <b>וּנְחִין לְאַרְעָא</b> מן הוֹלֵךְ עַל <b>גָּחוֹן</b> <small>(ויקרא יא, מב)</small> שענינו הולך על בטנו בפשוט הגוף כולו.
<h3>גו</h3>
מִן <b>גֵּו</b> יְגֹרָשׁוּ <small>(איוב ל, ה)</small>, מתוך ופירושו מתוך העיר יגורשו כתרגום תוך <b>גוֹ</b>. וענין אחר וְשֵׁבֶט <b>לְגֵו</b> חֲסַר לֵב <small>(משלי י, יג)</small>, <b>גֵּוִי</b> נָתַתִּי לְמַכִּים <small>(ישעיה נ, ו)</small>, וַתָּשִׂימִי כָאָרֶץ <b>גֵּוֵךְ</b> <small>(ישעיה נא, כג)</small>, כִּי הִשְׁלַכְתָּ אַחֲרֵי <b>גֵוְךָ</b> כָּל חֲטָאָי <small>(ישעיה לח, יז)</small>. ובהבלע הנח בדגש וְאֹתִי הִשְׁלַכְתָּ אַחֲרֵי<b> גַוֶּךָ</b> <small>(מלכים א' יד, ט)</small>, וַתַּשְׁלִיכִי אוֹתִי אַחֲרֵי <b>גַוֵּךְ</b> <small>(יחזקאל כג, לה)</small>, וַיַּשְׁלִכוּ אֶת תּוֹרָתְךָ אַחֲרֵי <b>גַוָּם</b> <small>(נחמיה ט, כו)</small>, כמו גוף. ונכנסה בו<b> ה"א</b> הנקבה שָׁלַף וַיֵּצֵא <b>מִגֵּוָה</b> <small>(נחמיה כ, כה)</small>. ויתכן שה<b>ה"א</b> שרש ואינה לנקבה והנני עתיד להביאם.
<h3>גוב</h3>
יוֹצֵר <b>גֹּבַי</b> <small>(עמוס ו, א)</small>, וְטַפְסְרַיִךְ <b>כְּגוֹב גּוֹבָי</b> <small>(נחום ג, יז)</small>, באו בסימן אחד מסימני הרבים. וכן וְקָרַע לוֹ חַלּוֹנָי <small>(ירמיה כב, יד)</small>, וַחֲשׂוּפַי שֵׁת <small>(ישעיה כ, ד)</small>, עַל כָּל אַצִּילֵי יָדַי <small>(יחזקאל יג, יח)</small>, וְאֹרְגִים חוֹרָי <small>(ישעיה יט, ט)</small>, בכלם נפלה מהם <b>מ"ם</b> הרבים, כְּמַשַּׁק <b>גֵּבִים</b> שֹׁקֵק בּוֹ <small>(ישעיה לג, ד)</small>, ענין כלם ארבה כתרגום ארבה <b>גוֹבָא</b>. וענין אחר עָשׂה הַנַּחַל הַזֶּה <b>גֵּבִים גֵּבִים</b> <small>(מלכים ב' ג, טז)</small>, בָּאוּ עַל <b>גֵּבִים</b> לֹא מָצְאוּ מַיִם <small>(ירמיה יד, ג)</small>, חפירות חפירות כמין בורות ותרגום בּוֹר <b>גֻבָּא</b>. וכן וַיִּסְפֹּן אֶת הַבַּיִת <b>גֵּבִים</b> <small>(מלכים א' ו, ט)</small>, כלומר שעשה קרויו כמין בורות שהיו הלוחות חקוקים על תכונת הבורות. ויונתן תרגם <b>וְטַלֵיל יַת בֵּיתָא בְּהַנְתּוּכִין</b>, ולא ידעתי מה הוא הנתוכין. והנכון בעיני כי פירוש <b>גֵּבִים</b> צלעות כי צלעות הבהמה יקראו גב כמו שאמרו <small>(בבא מציעא ט ע"ב)</small> על גבי בהמה. וכן צלעות האדם כשהוא כפוף כמו שאמר עַל <b>גַּבִּי</b> חָרְשׁוּ חֹרְשִׁים <small>(תהלים קכט, ג)</small>. וענינו כי קרה הבית בצלעות ברושים כמו שאמר. יֹשְׁבֵי <b>הַגֵּבִים</b> <small>(ישעיה י, לא)</small>, פירושו בקעות.
<h3>גוד</h3>
<b>יְגוּדֶנּוּ</b> וְהוּא<b> יָגֻד</b> עָקֵב <small>(בראשיה מט, יט)</small>, כבר זכרנו אותם שהם ענין גדוד ואף על פי שאינם משרשו. ויהיה גוד וגדד בענין אחד וכמוהם רבים. ואולי גם הם משרש גדוד ויהיה הנח תמורת אות הכפל. ויש לפרשם ענין כריתה מלשון ארמית <b>גֹּדּוּ</b> אִילָנָא <small>(דניאל ד, יא)</small>.
<h3>גוה</h3>
כִּי הִשְׁפִּילוּ וַתֹּאמֶר<b> גֵּוָה</b> <small>(איוב כב, כט)</small>, תִּבְכֶּה נַפְשִׁי מִפְּנֵי <b>גֵוָה</b> <small>(ירמיה יג, יז)</small>, <b>וְגֵוָה</b> מִגֶּבֶר יְכַסֶּה <small>(איוב לג, יז)</small>, כמו גאה וה<b>אל"ף</b> מומרת ב<b>וי"ו</b>, שָׁלַף וַיֵּצֵא <b>מִגֵּוָה</b> <small>(איוב כ, כה)</small>, פירושו מגוף. ואפשר להיות מזה השרש <b>גֵּוִי</b> נָתַתִּי לְמַכִּים <small>(ישעיה נ, ו)</small>, וַתָּשִׂימִי כָאָרֶץ <b>גֵּוֵךְ</b> <small>(ישעיה נא, כג)</small>, וכלם שזכרנו בשרש <b>גו</b>. וכשנכתבה בו <b>תי"ו</b> הנקבה תמורת ה<b>ה"א למ"ד</b> ב<b>יו"ד</b> ואמרו כִּי<b> מִגְּוִיַּת</b> הָאַרְיֵה רָדָה הַדְּבָשׁ <small>(שופטים יד, ט)</small>, <b>וּגְוִיָּתוֹ</b> כְתַרְשִׁישׁ <small>(דניאל י, ו)</small>, בִּלְתִּי אִם <b>גְּוִיָּתֵנוּ</b> וְאַדְמָתֵנוּ <small>(בראשית טו, יח)</small>, אֶת <b>גְּוִיַּת</b> שָׁאוּל וְאֵת<b> גְּוִיֹּת</b> בָּנָיו <small>(שמואל א' לא, יב)</small>, אֵת <b>גְּוִיֹּתֵיהֶנָה</b> <small>(יחזקאל א, יא)</small>, כמו גופת, גופתינו.
<h3>גוז</h3>
כִּי <b>גָז</b> חִישׁ וַנָּעֻפָה <small>(תהלים צ, י)</small>, קמוץ כמו <b>קָם, שָׁב</b> ואילו היה מן <b>גָּזַז</b> היה פתוח. והוא <b>פעל עומד</b>. ו<b>היוצא</b> <b>וַיָּגָז</b> שַׂלְוִים <small>(במדבר יא, לא)</small>, <b>וַיָּגָז</b> אֶת רֹאשׁוֹ <small>(איוב א, כ)</small>, אַתָּה <b>גוֹזִי</b> <small>(תהלים עא, ו)</small>, והוא <b>תאר</b> בפלס <b>טוֹבִי</b>. כלם ענין הסרת הדבר ממקומו וגזיזה.
<h3>גוח</h3>
כִּי אַתָּה <b>גֹחִי</b> מִבָּטֶן <small>(תהלים כב, י)</small>, <b>תאר</b> בפלס <b>גוֹזִי</b> וענינו מוציאי מבטן. <b>והכבד</b> [הִפְעִיל] כִּי <b>יָגִיחַ</b> יַרְדֵּן אֶל פִּיהוּ <small>(איוב מ, כג)</small>, כי יוציא, <b>מֵגִיחַ</b> מִמְּקֹמוֹ <small>(שופטים כ, לג)</small>, מוציא. ויש אומרים שהוא בודד וענינו יוצא ממקומו. <b>בְּגִיחוֹ</b> מֵרֶחֶם יֵצֵא <small>(איוב לח, ח)</small>, בצאתו, <b>וַתָּגַח</b> בְּנַהֲרוֹתֶיךָ <small>(יחזקאל לב, ב)</small>, ותצא. ויהיה ממין הקל בפלס וַתָּנַח הַתֵּבָה <small>(בראשית ח, ד)</small>, או מהמין הנוסף בפלס וַיָּרַח י"י <small>(בראשית ח, כא)</small>. ואפשר כי מהענין הזה נקרא <b>גִיחוֹן</b> לפי שהוא יוצא ומתפשט הרבה כי הוא נהר גדול כמו שאמר הַסּוֹבֵב אֵת כָּל אֶרֶץ כּוּשׁ <small>(בראשית ב, יג)</small>. ואדוני אבי ז"ל כתב כי הוא יאור מצרים ונקרא <b>גִיחוֹן</b> לפי שיוצא ומשקה האדמה. והסמוך לירושלים נקרא גם כן גִחוֹן <small>(מלכים א' א, לג)</small> ואף על פי שהוא קטן והוא הנקרא <b>שִּׁלֹחַ</b> <small>(ישעיה ח, ו)</small>, כי כן תרגם יונתן וְהוֹרַדְתֶּם אֹתוֹ אֶל <b>גִּחוֹן</b> <small>(מלכים א' א, לג)</small> <b>לְשִׁילוּחָא</b>. ואפשר שנקרא גיחון לפי שהוא יוצא אל הגנות להשקותם. חוּלִי<b> וָגֹחִי</b> בַּת צִיּוֹן כַּיּוֹלֵדָה <small>(מיכה ד, י)</small>, ענינו והאנחי. וגם הוא מהענין הראשון כי האנחה הוצאת הנשימה.
<h3>גוי</h3>
<b>גּוֹי</b> אֶחָד בָּאָרֶץ <small>(דברי הימים א' יז, כא)</small>, וְיֶתֶר <b>גּוֹיִ</b> יִנְחָלוּם <small>(צפניה ב, ט)</small>, <b>יו"ד</b> הכנוי חסרה מהמכתב ונשארה במבטא. <b>גּוֹיִם</b> רַבִּים <small>(ישעיה נב, טו)</small>, וַיֹּאמֶר י"י לָהּ שְׁנֵי גֹייִם [<b>גוֹיִם</b>] בְּבִטְנֵךְ <small>(בראשית כה, כג)</small>, לִשְׂמֹחַ בְּשִׂמְחַת<b> גּוֹיֶךָ</b> <small>(תהלים קו, ה)</small>, וּמְשַׁכֶּלֶת גּוֹיִַךְ [<b>גּוֹיַיִךְ</b>] <small>(יחזקאל לו, יג)</small>, וְגוֹיִַךְ [<b>וְגוֹיַיִךְ</b>] לֹא תְכַשְּׁלִי [תְשַׁכְּלִי] עוֹד <small>(יחזקאל לו, יד)</small>. בכלם נפלה <b>יו"ד</b> הרבים מהמכתב ונשארה במבטא. וכן כֵּאלֹהֵי<b> גּוֹיֵי</b> הָאֲרָצוֹת <small>(דברי הימים ב' לב, יז)</small>, חסרה <b>יו"ד</b> הרבים ונשארה במבטא. ואמרו עתי קבוץ הארבה כִּי <b>גוֹי</b> עָלָה עַל אַרְצִי <small>(יואל א, ו)</small>. ורבותינו הרגילו בלשונם לקרא לאיש אחר שאינו מישראל גוי. והיה ההרגל הזה אצלם לפי שכל איש שהיו רוצים לזכור שאינו מישראל רק מגוי אחר ולא נתברר אצלם מאיזה גוי הוא אם אדומי או ישמעאלי או משאר האומות לפיכך היו אומרים גוי כלומר שהוא מגוי אחר שאינו מישראל. ורבי יונה אמר כי גוי נופל על איש אחד כאשר אמר <b>הֲגוֹי</b> גַּם צַדִּיק תַּהֲרֹג <small>(בראשית כ, ד)</small>. והישר בעיני כי בעבור עמו אמר כי היה קצף י"י עליו ועל עמו. וכן אמר כִּי הֵבֵאתָ עָלַי וְעַל מַמְלַכְתִּי חֲטָאָה גְדֹלָה <small>(בראשית כ, ט)</small>. ועוד וַיִּרְפָּא אֱלֹהִים אֶת אֲבִימֶלֶךְ וְאֶת אִשְׁתּוֹ וְאַמְהֹתָיו וַיֵּלֵדוּ <small>(בראשית כ, יז)</small> הנה ברור כי לא לקה אבימלך לבדו.
<h3>גול</h3>
<b>וְגַלְתִּי</b> בִירוּשָׁלַם <small>(ישעיה סה, יט)</small>. <b>והפעל הכבד</b> [הִפְעִיל] גִּול [<b>גִּיל</b>] יָגִול [<b>יָגִיל</b>] אֲבִי צַדִּיק <small>(משלי כג, כד)</small>, וּכְמָרָיו עָלָיו<b> יָגִילוּ</b> <small>(הושע י, ה)</small>,<b> גִּילִי</b> מְאֹד בַּת צִיּוֹן <small>(זכריה ט, ט)</small>. והוא <b>מלרע</b>,<b> וְגִילוּ</b> בִּרְעָדָה <small>(תהלים ב, יא)</small>, <b>תָּגֵל</b> נַפְשִׁי <small>(ישעיה סא, י)</small>,<b> וַיָּגֶל</b> כְּבוֹדִי <small>(תהלים טז, ט)</small>, וְאַתָּה <b>תָּגִיל</b> בַּי"י בִּקְדוֹשׁ יִשְׂרָאֵל תִּתְהַלָּל <small>(ישעיה מא, טז)</small>, וְנַפְשִׁי <b>תָּגִיל</b> בַּ י"י תָּשִׂישׂ <small>(תהלים לה, ט)</small>. <b>והשם</b> הַשְּׂמֵחִים אֱלֵי <b>גִיל</b> <small>(איוב ג, כא)</small>, אַל תִּשְׂמַח יִשְׂרָאֵל אֶל <b>גִּיל</b> כָּעַמִּים <small>(הושע ט, א)</small>, פירוש אין לך לשמוח לשום שמחה כמו שאר עמים כי הם לא עזבו אלהיהם ואתה זנית מעל אלהיך. וב<b>ה"א</b> הנקבה כִּי הִנְנִי בוֹרֵא אֶת יְרוּשָׁלַם<b> גִּילָה</b> וְעַמָּהּ מָשׂוֹשׂ <small>(ישעיה סה, יח)</small>, וב<b>תי"ו</b> תמורת ה<b>ה"א</b> אַף <b>גִּילַת</b> וְרַנֵּן <small>(ישעיה לה, ב)</small>, כלם ענין שמחה וששון. ויש מפרשים <b>וּכְמָרָיו עָלָיו יָגִילוּ</b>, יאבלו, ואין צורך רק הוא כמשמעו מענין שמחה. וכך הוא הפירוש כי אבל עליו עמו וכמריו שעליו יגילו קודם זה ועתה יאבלו עליו.
<h3>גוע</h3>
לֹא <b>גָוַע</b> בַּעֲוֹנוֹ <small>(יהושע כב, כ)</small>, פירוש לא גוע לבדו, הֵן<b> גָּוַעְנוּ</b> אָבַדְנוּ <small>(במדבר יז, כו)</small>, כֹּל אֲשֶׁר בָּאָרֶץ<b> יִגְוָע</b> <small>(בראשית ו, יז)</small>, עָנִי אֲנִי <b>וְגוֵֹעַ</b> מִנֹּעַר <small>(תהלים פח, טז)</small>, <b>וַיִּגְוַע</b> וַיֵּאָסֶף אֶל עַמָּיו <small>(בראשית מט, לג)</small>. <b>והמקור בִּגְוַע</b> אַחֵינוּ לִפְנֵי י"י <small>(במדבר כ, ג)</small>, בפלס <b>כִּשְׁכַב</b> אֲדֹנִי הַמֶּלֶךְ <small>(מלכים א' א, כא)</small>. ומקור אחר הַאִם תַּמְנוּ <b>לִגְוֹעַ</b> <small>(במדבר יז, כח)</small>, ענין גויעה מיתה קלה שאינה באריכות חולי.
<h3>גוף</h3>
אֶת <b>גּוּפַת</b> שָׁאוּל וְאֵת <b>גּוּפֹת</b> בָּנָיו <small>(דברי הימים א, י, יב)</small>, ה<b>תי"ו</b> לנקבה. ונבלע הנח בדגש וכנהו בלשון זכר במלת אִם <b>בְּגַפּוֹ</b> יָבֹא<b> בְּגַפּוֹ</b> יֵצֵא <small>(שמות כא, ג)</small>, כמו בגופו. ונבלע הנח בדגש כמו וּפְטוּרֵי <b>צִצִּים</b> <small>(מלכים א' ו, יח)</small>, רוצה לומר אם בגופו לבדו יבא שלא בא גוף אחר עמו שהוא אשתו.
<h3>גור</h3>
<b>וְגָר</b> זְאֵב עִם כֶּבֶשׂ <small>(ישעיה יא, ו)</small>, עִם לָבָן<b> גַּרְתִּי</b> וָאֵחַר עַד עָתָּה <small>(בראשית לב, ד)</small>,<b> יָגוּרוּ</b> בָךְ נִדָּחַי <small>(ישעיה טו, ד)</small>, <b>גּוּר</b> בָּאָרֶץ הַזֹּאת <small>(בראשית כו, ג)</small>, מִי <b>יָגוּר</b> בְּאָהֳלֶךָ <small>(תהלים טו, א)</small>, וְשָׁאֲלָה אִשָּׁה מִשְּׁכֶנְתָּהּ <b>וּמִגָּרַת</b> בֵּיתָהּ <small>(שמות ג, כב)</small>, <b>גָּרִים</b> יֹאכֵלוּ <small>(ישעיה ה, יז)</small>, פירוש אותם שיבאו לגור יאכלו. ויש לפרש<b> גָּרִים יֹאכֵלוּ</b> כמו כרים שפירושו כבשים. פָּרַץ נַחַל מֵעִם <b>גָּר</b> <small>(איוב כח, ד)</small>, פירוש ממקום שהיו גרים שם המים יצאו. <b>והשם</b> <b>בְּגֵרוּת</b> כִּמְוהָם [כִּמְהָם] <small>(ירמיה מא, יז)</small>, ומשקל אחר רָעוֹת <b>בִּמְגוּרָם</b> בְּקִרְבָּם <small>(תהלים נה, טז)</small>, שָׂרִיד <b>בִּמְגוּרָיו</b> <small>(איוב יח, יט)</small>, יְמֵי שְׁנֵי<b> מְגוּרַי</b> <small>(בראשית מז, ט)</small>, כל בשורק. <b>וההתפעל</b> סַעַר <b>מִתְגּוֹרֵר</b> <small>(ירמיה ל, כג)</small>, אֲשֶׁר אֲנִי <b>מִתְגּוֹרֵר</b> עִמָּהּ <small>(מלכים א' יז, כ)</small>, ענין דירה. <b>והתאר</b> כִּי <b>גֵר</b> יִהְיֶה זַרְעֲךָ <small>(בראשית טו, יג)</small>, כִּי <b>גֵרִים</b> הֱיִיתֶם <small>(דברים י, יט)</small>, וּבֵין <b>גֵּרוֹ</b> <small>(דברים א, טו)</small>, פירוש שכנו הגר אצלו. <b>לַגֵּר</b> אֲשֶׁר בִּשְׁעָרֶיךָ <small>(דברים יד, כא)</small>, הוא הנכרי הגר בארץ ישראל שקבל עליו שלא לעבוד עבודה זרה. וכן וְנִמְכַּר <b>לְגֵר</b> תּוֹשָׁב <small>(ויקרא כה, מז)</small>. וכן כל גר שהזכירה תורה שהוא גר בארץ ישראל הוא שקבל עליו שלא לעבוד עבודה זרה. ויש מי שנתגייר מכל ושנתיהר והוא הגר שהזהירה תורה על ענין המצות כמו הָאֶזְרָח <b>וְהַגֵּר</b> <small>(ויקרא טז, כט)</small>, <b>וְלַגֵּר</b> וּלְאֶזְרַח הָאָרֶץ <small>(במדבר ט, יד)</small>, <b>וְהַגֵּר</b> הַגָּר בְּתוֹכֲכֶם לֹא יֹאכַל דָּם <small>(ויקרא יז, יב)</small>. וענין שני לֹא <b>תָגוּרוּ</b> מִפְּנֵי אִישׁ <small>(דברים א, יז)</small>, <b>יָגוּרוּ</b> שְׁכַן שֹׁמְרוֹן <small>(הושע י, ה)</small>, <b>גּוּרוּ</b> לָכֶם מִפְּנֵי חֶרֶב <small>(איוב יט, כט)</small>, לוּלֵי כַּעַס אוֹיֵב <b>אָגוּר</b> <small>(דברים לב, כז)</small>. והמתרגם תרגם אותו מן <b>אָגְרָה</b> בַקָּצִיר <small>(משלי ו, ח)</small>. <b>והשם</b> <b>וּמְגוּרֹתָם</b> אָבִיא לָהֶם <small>(ישעיה סו, ד)</small>, בשורק<b> מְגוֹרַת</b> רָשָׁע הִיא תְבוֹאֶנּוּ <small>(משלי י, כד)</small>, בחולם, כִּי אִם <b>מָגוֹר</b> מִסָּבִיב <small>(ירמיה כ, י)</small>, בחולם, <b>מְגוּרֵי</b> אֶל חֶרֶב הָיוּ אֶת עַמִּי <small>(יחזקאל כא יז)</small>, <b>מְגוּרַי</b> מִסָּבִיב <small>(איכה ב, כב)</small>, בשורק, ענין פחד. ופירוש מגורי אלי חרב פחדי חרב היו לעמי. וענין שלישי <b>יָגוּרוּ</b> עָלַי עַזִים <small>(תהלים נט, ד)</small>, <b>יָגוּרוּ</b> יִצְפֹּינוּ [יִצְפּוֹנוּ] <small>(תהלים נו, ז)</small>, הֵן <b>גּוֹר יָגוּר</b> אֶפֶס מֵאוֹתִי מִי <b>גָר</b> אִתָּךְ <small>(ישעיה נד, טו)</small>. ויש לפרש מזה <b>יָגוּרוּ שְׁכַן שֹׁמְרוֹן</b> <small>(הושע י, ה)</small>, אלה הם עומדים. <b>והעוברים</b> כָּל יוֹם<b> יָגוּרוּ</b> מִלְחָמוֹת <small>(תהלים קמ, ג)</small>, ובחולם <b>יְגֹרֵהוּ</b> בְחֶרְמוֹ <small>(חבקוק א, טו)</small>. <b>וההתפעל</b> עַל דָּגָן וְתִירוֹשׁ <b>יִתְגּוֹרָרוּ</b> <small>(הושע ז, יד)</small>, ענין אסיפה וקבוץ. ופירוש <b>מִי גָר אִתָּךְ</b> מי שיתקבץ עמך להלחם, והוא אומר זה על גוג ומגוג<b> עָלַיִךְ יִפּוֹל</b> כמו שנאמר עליו במקום אחר עַל הָרֵי יִשְׂרָאֵל תִּפּוֹל <small>(יחזקאל לט, ד)</small>. <b>והשם</b> הַעוֹד הַזֶּרַע <b>בַּמְּגוּרָה</b> <small>(חגי ב, יט)</small>. ויתכן לפרש מזה כִּי רָעוֹת <b>בִּמְגוּרָם</b> <small>(תהלים נה, טז)</small>, כלומר במקום שנאספים שם. ובתוספת שתי <b>מ"מ</b>ין נֶהֶרְסוּ <b>מַמְּגֻרוֹת</b> <small>(יואל א, יז)</small>, בשורק, ואדני אבי ז"ל כתכ כי ה<b>מ"ם</b> הראשונה לשמוש לפיכך נדגשה ה<b>מ"ם</b> השניה ופתח ה<b>מ"ם</b> מקום חירק כמו לְמַבָּרִאשׁוֹנָה <small>(דברי הימים א' טו, יג)</small>, ענינם מקום אסיפת התבואה. ויש לפרש מזה סַעַר <b>מִתְגּוֹרֵר</b> <small>(ירמיה ל, כג)</small>. וכן תרגום יונתן <b>עִלְעוּל מִתְכְּנַשׁ</b>. ואמר בו המסרה ב' בתרי לישני. ופירוש הַעוֹד הַזֶּרַע <b>בַּמְּגוּרָה</b> <small>(חגי ב, יט)</small>, דרך שאלה כלומר יש לכם עוד זרע במגורה שתשענו עליו? אין לכם כי אם הזרוע בארץ לפיכך צריכים אתם אל ברכתי ואם החלו בנין הבית הכירו מיד ברכתי שאשלח לכם בזרוע ובפרי העץ. ורבינו שלמה פירש עדין לא זרעתם בשנה זו כי הזרע עדין במגורה והאילנות עדיין לא חנטו פירותיהן ומעתה תזרעו בזמן ברכה כי בנין הבית יביא ברכה במעשי ידיכם. <b>גּוּר</b> אַרְיֵה יְהוּדָה <small>(בראשית מט, ט)</small>, בְּתוֹךְ כְּפִרִים רִבְּתָה<b> גוּרֶיהָ</b> <small>(יחזקאל יט, ב)</small>, הֵינִיקוּ <b>גּוּרֵיהֶן</b> בַּת עַמִּי <small>(איכה ד, ג)</small>, כולם בשורק. ובחולם נָעֲרוּ <b>כְּגוֹרֵי</b> אֲרָיֹות <small>(ירמיה נא, לח)</small>, ולנקבות בְּדֵי <b>גֹרוֹתָי</b> <small>(נחום ב, יג)</small> בני החיות בעודם קטנים יקראו גורים.
<h3>גושׁ</h3>
לָבַשׁ בְּשָׂרִי רִמָּה וְגיּשׁ [<b>וְגוּשׁ</b>] עָפָר <small>(איוב ז, ה)</small>, חתיכת עפר. ודומה לו בדברי רבותינו <small>(בבא מציעא קא ע"א)</small> שנעקרו בגושיהן.
<h3>גזז</h3>
<b>לִגְזֹז</b> אֶת צֹאנוֹ <small>(בראשית לא, יט)</small>, וְעַתָּה שָׁמַעְתִּי כִּי <b>גֹזְזִים</b> לָךְ <small>(שמואל א' כה, ז)</small>, <b>גָּזִּי</b> נִזְרֵךְ <small>(ירמיה ו, כט)</small>, וַיִּקְרַע אֶת מְעִלוֹ<b> וַיָּגָז</b> אֶת רֹאשׁוֹ <small>(איוב א, כ)</small>. <b>והנפעל</b> וְכֵן <b>נָגוֹזּוּ</b> וְעָבָר <small>(נחום א, יב)</small>, כלומר נכרתו. <b>והשם</b> יֵרֵד כְּמָטָר עַל <b>גֵּז</b> <small>(תהלים עב, ו)</small>, הדשא שנקצר ונשארו שרשיו ועוד יצמח עם המטר, וכן אַחַר <b>גִּזֵּי</b> הַמֶּלֶךְ <small>(עמוס ז, א)</small>. וכן הצמר שגוזזין מן הצאן,<b> גֵּז</b> צֹאנְךָ <small>(דברים יח, ד)</small>, וַיִּמֶץ טַל מִן <b>הַגִּזָּה</b> <small>(שופטים ו, לח)</small>, אֶת <b>גִּזַּת</b> הַצֶּמֶר <small>(שופטים ו, לו)</small>. ומן השרש הזה <b>גָּזִית</b> ומשפטו להיות <b>גַּזִית</b> בדגש ובא הנח תמורת הדגש כמשפט. אַבְנֵי <b>גָזִית</b> <small>(מלכים א' ה, לא)</small>, לֹא תִבְנֶה אֶתְהֶן <b>גָּזִית</b> <small>(שמות כ, כב)</small>, פירוש אבני כריתה כלומר אבנים נפסלות.
<h3>גזל</h3>
וְהֵשִׁיב אֶת <b>הַגְּזֵלָה</b> אֲשֶׁר <b>גָּזָל</b> <small>(ויקרא ה, כג)</small>, אֲשֶׁר <b>גָּזְלוּ</b> עַבְדֵי אֲבִימֶלֶךְ <small>(בראשית כא, כה)</small>, פֶּן <b>תִּגְזֹל</b> אֶת בְּנוֹתֶיךָ מֵעִמִּי <small>(בראשית לא, לא)</small>. <b>והנפעל</b> <b>וְנִגְזְלָה</b> שְׁנָתָם <small>(משלי ד, טז)</small>. <b>והשם</b> בִתְשׂוּמֶת יָד אוֹ <b>בְגָזֵל</b> <small>(ויקרא ה, כא)</small>, והסמוך <b>גֵּזֶל</b> אָח <small>(יחזקאל יח, יח)</small>, אִם עֹשֶׁק רָשׁ <b>וְגֵזֶל</b> מִשְׁפָּט וָצֶדֶק <small>(קהלת ה, ז)</small>, בחמש נקודות ענינם ידוע. וענין אחר וְתֹר <b>וְגוֹזָל</b> <small>(בראשית טו, ט)</small>, הוא בן היונה ואמר <b>גוֹזָל</b> שענינו העוף הקטן כמו עַל <b>גּוֹזָלָיו</b> יְרַחֶף <small>(דברים לב, יא)</small>, לפי שלא יכשר לקרבן מן היונים כי אם הקטנים.
<h3>גזם</h3>
יֶתֶר <b>הַגָּזָם</b> <small>(יואל א, ד)</small>, הוא מין ארבה.
<h3>גזע</h3>
<b>מִגֶּזַע</b> יִשָׁי <small>(ישעיה יא, א)</small>, בסגול, בַּל שֹׁרֵשׁ בָּאָרֶץ <b>גִּזְעָם</b> <small>(ישעיה מ, כד)</small>, וּבֶעָפָר יָמוּת<b> גִּזְעוֹ</b> <small>(איוב יד, ח)</small>, העץ הנקטף ושרשו נשאר בארץ יקרא גזע. וכן אמרו רבותינו ז"ל <small>(עירובין ק ע"ב)</small> גזעו מחליף, ועוד אמרו <small>(בבא בתרא פא ע"א)</small> העולה מן הגזע שלו, מן השרשים של בעל הבית. פירוש כל גוף האילן מן הארץ ולמעלה והסעיפין העולים ממנו הן של לוקח והשרשים הם הטמונין תחת הארץ העולה מהם של בעל הבית.
<h3>גזר</h3>
<b>גָּזַר</b> מִמִּכְלָה צֹאן <small>(חבקוק ג, יז)</small>, <b>לְגֹזֵר</b> יַם סוּף לִגְזָרִים <small>(תהלים קלו, יג)</small>, <b>גִּזְרוּ</b> אֶת הַיֶּלֶד הַחַי <small>(מלכים א' ג, כה)</small>,<b> וַיִּגְזְרוּ</b> הָעֵצִים <small>(מלכים א' ב' ו,. <b>והנפעל</b> כִּי <b>נִגְזַר</b> מֵאֶרֶץ חַיִּים <small>(ישעיה נג, ח)</small>, וְהֵמָּה מִיָּדְךָ <b>נִגְזָרוּ</b> <small>(תהלים פח, ו)</small>. <b>והשם</b> בֵּין <b>הַגְּזָרִים</b> הָאֵלֶּה <small>(בראשית טו, יז)</small>, <b>וְהַגִּזְרָה</b> וְהַבִּנְיָה <small>(יחזקאל מא, יג)</small>, ענין כריתה וחתוך. ופירוש <b>וְהַגִּזְרָה וְהַבִּנְיָה</b> הלשכה הגזורה מהבית. וכן אֶל פְּנֵי <b>הַגִּזְרָה</b> אֲשֶׁר עַל אַחֲרֶיהָ <small>(יחזקאל מא, טו)</small>, ויונתן תרגם <b>הַגִּזְרָה בְּצוּרְתָא</b>. וכן סַפִּיר <b>גִּזְרָתָם</b> <small>(איכה ד, ז)</small>, כלומר כאילו נחתכו מן הספיר לרוב זכותם. וכן אֶל אֶרֶץ <b>גְּזֵרָה</b> <small>(ויקרא טז, כב)</small>, שנכרתה מן הישוב ומן הצמחים. <b>וּבְמַגְזְרֹת</b> הַבַּרְזֶל <small>(שמואל ב' יב, לא)</small>, הם המשורות שחותכין בהם העצים <b>שיר"א</b> [שיג"א] בלע"ז או הדומה להם מכלי הברזל החותכים. ואמר על דבר החזק שלא ישוב אחור <b>וְתִגְזַר</b> אֹמֶר וְיָקָם לָךְ <small>(איוב כב, כח)</small>, <b>וַיִּגְזֹר</b> עַל יָמִין <small>(ישעיה ט, יט)</small>. <b>והנפעל</b> אֲשֶׁר <b>נִגְזַר</b> עָלֶיהָ <small>(אסתר ב, א)</small>, כלומר נחתך הדבר שלא ישוב עוד אחור. אֶל פְּנֵי <b>הַגִּזְרָה</b> אֲשֶׁר עַל אַחֲרֶיהָ <small>(יחזקאל מא, טו)</small>, החתוך, כלומר שנחתכה ונחלקה מושבות לישראל ולכהנים וללוים.
<h3>גחל</h3>
כִּי <b>גֶחָלִים</b> אַתָּה חֹתֶה עַל רֹאשׁוֹ <small>(משלי כה, כב)</small>, ה<b>גימ"ל</b> בסגול. והסמוך בפתח <b>גַּחֲלֵי</b> רְתָמִים <small>(תהלים קכ, ד)</small>, או הוא משקל אחר בפלס <b>נַחֲלֵי</b>. ועם הכנוי בסגול וְאַף אָפִיתִי עַל <b>גֶּחָלָיו</b> <small>(ישעיה מד, יט)</small>. והאחד מן גחלים <b>גֶּחָל</b> בפלס <b>פֶּחָם</b>. ונכנסה עליו <b>תי"ו</b> הנקבה אֵין <b>גַּחֶלֶת</b> לַחְמָם <small>(ישעיה מז, יד)</small>, וְכִבּוּ אֶת <b>גַּחַלְתִּי</b> <small>(שמואל ב' יד, ז)</small>.
<h3>גחן</h3>
כֹּל הוֹלֵךְ עַל <b>גָּחוֹן</b> <small>(ויקרא יא, מב)</small>, עַל <b>גְּחֹנְךָ</b> תֵלֵךְ <small>(בראשית ג, יד)</small>, אמר בו התרגום על מעהי,<b> עַל מְעָךְ תֵּיזִיל</b>, כלומר שהולך מושכב ארצה על בטנו. ודומה לזה מה שאמרו רבותינו ז"ל <small>(בבא מציעא נט ע"א)</small> אתתך נוצא גחין ולחוש לה.
<h3>גיא</h3>
כָּל <b>גֶּיא</b> יִנָּשֵׂא <small>(ישעיה מ, ד)</small>, בסגול והשאר בצרי. ובלשון נקבה <b>גֵּיא</b> גְּדוֹלָה מְאֹד <small>(זכריה יד, ד)</small>. ומשקל אחר וַנֵּשֶׁב <b>בַּגָּיְא</b> <small>(דברים ג, כט)</small>. ובלא <b>אל"ף</b> <b>וְהַגַּי</b> בֵּינָו [בֵּינָיו] וּבֵין הָעָי <small>(יהושע ח, יא)</small>. והקבוץ על דרך נקבות גִּבְעוֹתֶיךָ <b>וְגֵאוֹתֶיךָ</b> <small>(יחזקאל לה, ח)</small>. וב<b>יו"ד</b> נראית לָאֲפִיקִים וְלַגֵּאָיֹת [<b>וְלַגֵּאָיוֹת</b>] <small>(יחזקאל ו, ג)</small>, ענינם עמק, עמקים. וה<b>יו"ד</b> הנראית במלת ולגיאיות תמורת ה<b>אל"ף</b> הנחה במלת <b>וַנֵּשֶׁב בַּגָּיְא</b> וה<b>אל"ף</b> תמורת ה<b>יו"ד</b> הנראית בו ומשפט המלה <b>וְלַגַּיְאוֹת</b>. או נאמר כי ה<b>יו"ד</b> הנראית ב<b>וַנֵּשֶׁב בַּגָּיְא</b> היא הנסתרת במלת <b>וְלַגַּיְאוֹת</b> בין ה<b>גימ"ל</b> וה<b>אל"ף</b> כמו שנסתרה ב<b>כָּל גֶּיא יִנָּשֵׂא</b> וה<b>יו"ד</b> הנראית במלת <b>וְלַגַּיְאוֹת</b> היא תמורת <b>ה"א</b> הנקבה כי הנפרד מן גאיות נאמר <b>גֵּאָה</b> וכשנתחברה לרבות הומרה ה<b>ה"א</b> ל<b>יו"ד</b> ונאמר <b>גֵּאָיוֹת</b> כמו שהומרה <b>ה"א</b> <b>מְלוּכָה</b> ב<b>מַלְכִיּוֹת</b>. ואף על פי שיש לאמר כי מלכיות הוא מקובץ מן מלכות לא מן מלוכה כמו שכתבנו בחלק הדקדוק בשער השמות והוא הנכון. ומזה הענין אֲשֶׁר עַל רֹאשׁ <b>גֵּיא</b> שְׁמָנִים <small>(ישעיה כח, א)</small>, רוצה לומר אשר על ראש הלומי יין שהוא גיא שמנים. דמה הראש שלהם לרוב התענגם והתעדנם ויציקת השמן המבושם עד ראשם תמיד עד שהוא נגר כמים הנגרים בנחל ובגיא. וכן פירשו רבי יונה.
<h3>גיד</h3>
אֶת <b>גִּיד</b> הַנָּשֶׁה <small>(בראשית לב, לג)</small>, <b>גִּידֵי</b> פַחֲדָו [פַחֲדָיו] יְשׂרָגוּ <small>(איוב מ, יז)</small>, וְהִנֵּה עֲלֵיהֶם <b>גִּדִים</b> <small>(יחזקאל לז, ח)</small>, וּבַעֲצָמוֹת <b>וְגִידִים</b> תְּשׂכְכֵנִי <small>(איוב י, יא)</small>, ידוע. <b>וְגִיד</b> בַּרְזֶל עָרְפֶּךָ <small>(ישעיה מח, ד)</small>, שבט ברזל לפי שיש גידים בעורף אמר כן.
<h3>גיל</h3>
מִן הַיְלָדִים אֲשֶׁר <b>כְּגִילְכֶם</b> <small>(דניאל א, י)</small>, כדמותכם. וכן אמרו רבותינו ז"ל <small>(מגילה יא ע"א)</small> אחיו של ראש ובן גילו של ראש, כלומר דומה לו.
<h3>גיף</h3>
<b>יָגִיפוּ</b> הַדְּלָתוֹת <small>(נחמיה ז, ג)</small>, יסגרו. וכן תרגום וְסָגַרְתְּ הַדֶּלֶת <small>(מלכים ב' ד, ד)</small>, <b>וְתַגִיפִין דָשָׁא</b>. ונראה מדברי רבותינו ז"ל כי כי הגפת הדלתות הוא סגירה לבד בלתי נעילה במנעול שאמרו <small>(זבחים נה ע"ב)</small> וּשְׁחָטוֹ פֶּתַח אֹהֶל מוֹעֵד <small>(ויקרא ג, ב)</small>, בזמן שהוא פתוח ולא בזמן שהוא נעול... פשיטא? מוגף כנעול דמי. וילון מאי? אמר רבי זירא הוא עצמו אין נעשה אלא לפתח הפתוח.
<h3>גיר</h3>
כְּאַבְנֵי <b>גִר</b> מְנֻפָּצוֹת <small>(ישעיה כז, ט)</small>, ענינו סיד. ובארמית עַל <b>גִּירָא</b> דִּי כְתַל הֵיכְלָא <small>(דניאל ה, ה)</small>.
<h3>גלל</h3>
<b>וְגָלֲלוּ</b> אֶת הָאֶבֶן <small>(בראשית כט, ג)</small>, <b>גּוֹל</b> עַל י"י דַּרְכֶּךָ <small>(תהלים לז, ה)</small>,<b> גֹּלּוּ</b> אֲבָנִים גְּדֹלוֹת אֶל פִּי הַמְּעָרָה <small>(יהושע י, יח)</small>. <b>והתאר</b> <b>גֹּל</b> אֶל י"י יְפַלְּטֵהוּ <small>(תהלים כב, ט)</small>, בפלס לֶחֶם חֹם <small>(שמואל א' כא, ז)</small>, כל מי שמסבב דרכיו אל י"י יפלטהו. <b>גְּלִילֵי</b> זָהָב <small>(שיר השירים ה, יד)</small>, עַל <b>גְּלִילֵי</b> כֶסֶף <small>(אסתר א, ו)</small>, ענין סבוב. וממנו נקראו השמים גלגלים בכפל ה<b>פ"א</b> שהם סובבים העולם תמיד. לָהֶם קוֹרָא <b>הַגַּלְגַּל</b> <small>(יחזקאל י, יג)</small>, קוֹל רַעַמְךָ <b>בַּגַּלְגַּל</b> <small>(תהלים עז, יט)</small>. הַדֶּלֶת הָאַחַת <b>גְּלִילִים</b> <small>(מלכים א' ו, לד)</small>, עשויה עמודים עגולים. וכן <b>גְּלִילֵי זָהָב, גְּלִילֵי כֶסֶף</b>, והכל ענין סבוב. וכן נקראה האגרת מגלה לפי שגוללין אותה. <b>מְגִלָּה</b> עָפָה <small>(זכריה ה, א)</small>. ונקרא הדומן והצואה גלל לפי שהוא מתגלגל <b>כְּגֶלְלוֹ</b> לָנֶצַח יֹאבֵד <small>(איוב כ, ז)</small>, כַּאֲשֶׁר יְבַעֵר<b> הַגָּלָל</b> <small>(מלכים א' יד, י)</small>, <b>בְּגֶלְלֵי</b> צֵאַת הָאָדָם <small>(יחזקאל ד, יב)</small>, וּלְחֻמָם <b>כַּגְּלָלִים</b> <small>(צפניה א, יז)</small>. ומזה נקראו הצלמים גלולים לזלותם ולטנופם. ורבותינו ז"ל פירשו גלל זה השן שאמרו <small>(בבא קמא ג ע"א)</small> וּבִעֵר <small>(שמות כב, ד)</small> זה השן וכן הוא אומר<b> כַּאֲשֶׁר יְבַעֵר הַגָּלָל</b>. ונקרא השן גלל לפי שהוא דומה לאבן גלל שהיא האבן הנקראת בארמי, ובלע"ז <b>מרמרא</b> ונקראת גלל כמו שאמר נִדְבָּכִין דִּי אֶבֶן <b>גְּלָל</b> <small>(עזרא ו, ד)</small>. וכן הקש והגבבה נקרא גלגל מפני שהוא מתגלגל מרוב קלותו. שִׁיתֵמוֹ <b>כַגַּלְגַּל</b> כְּקַשׁ לִפְנֵי רוּחַ <small>(תהלים פג, יד)</small>, <b>וּכְגַלְגַּל</b> לִפְנֵי סוּפָה <small>(ישעיה יז, יג)</small>. וכן נקרא הראש גלגלת לסבובו עֹמֶר <b>לַגֻּלְגֹּלֶת</b> <small>(שמות טז, טז)</small>, וְאֶת <b>גֻּלְגָּלְתּוֹ</b> תָקְעוּ <small>(דברי הימים א' י, י)</small>. ונכפל גם ה<b>פ"א</b> בגלגל ובגלגלת כמו שנכפל <b>בְּקָדְקֹד</b> שהוא מן <b>קָדַד</b>. וכן נקרא חמר האבנים לסבובו גל אבנים, עֵד <b>הַגַּל</b> הַזֶּה <small>(בראשית לא, נב)</small>. והעד והראיה ששרשו גלל חבורו לרבים גַּם מִזְבְּחוֹתָם <b>כְּגַלִּים</b> <small>(הושע יב, יב)</small>, הדגש לחסרון אות הכפל כמו <b>פַּת</b> מן <b>פָּתַת</b> ו<b>קַן</b> מן <b>קָנַן</b>. וכן המעין נקרא <b>גל</b> לסבובו <b>גַּל נָ</b>עוּל <small>(שיר השירים ד, יב)</small>. <b>גֻּלֹּת</b> מָיִם <small>(יהושע טו, יט)</small>, אֵת <b>גֻּלֹּת</b> עִלִּיּוֹת וְאֵת<b> גֻּלֹּת</b> תַּחְתִּיּוֹת <small>(שם)</small>. <b>והנפעל</b> מזה <b>וְיִגַּל</b> כַּמַּיִם מִשְׁפָּט <small>(עמוס ה, כד)</small>, כי הוא פתח. ואופן העגלה יקרא גלגל וְהָמַם <b>גִּלְגַּל</b> עֶגְלָתוֹ <small>(ישעיה כח, כח)</small>, ה<b>גימ"ל</b> הראשונה בחירק,<b> וְגַלְגִּלָּיו</b> כַּסּוּפָה <small>(ישעיה ה, כח)</small>, ה<b>גימ"ל</b> השניה בחירק. ויתכן היות מזה קוֹל רַעַמְךָ <b>בַּגַּלְגַּל</b> <small>(תהלים עז, יט)</small>, והוא אמור על גלגלי מרכבות פרעה כמו שאמר וַיָּסַר אֵת אֹפַן מַרְכְּבֹתָיו <small>(שמות יד, כה)</small>. ועוד בענין הזה <b>גַּלּוֹתִי</b> אֶת חֶרְפַּת מִצְרַיִם <small>(יהושע ד, ט)</small>. <b>והנפעל</b> <b>וְנָגֹלּוּ</b> כַסֵּפֶר הַשָּׁמָיִם <small>(ישעיה לד, ד)</small>. <b>והכבד</b> [הִפְעִיל] וַיָּגֶל את האבן <small>(בראשית כט, י)</small>. <b>וכבד אחר</b> [פֻּעַל] וְשִׂמְלָה <b>מְגוֹלָלָה</b> <small>(ישעיה ט, ד)</small>. <b>וההתפעל</b> <b>מִתְגֹּלֵל</b> בַּדָּם <small>(שמואל ב' כ, יב)</small>, <b>לְהִתְגֹּלֵל</b> עָלֵינוּ <small>(בראשית מג, יח)</small>. ובכפל ה<b>פ"א</b> תַּחַת שֹׁאָה <b>הִתְגַּלְגָּלוּ</b> <small>(איוב ל, יד)</small>, <b>וְגִלְגַּלְתִּיךָ</b> מִן הַסְּלָעִים ענין הכל סבוב. <b>כְּגַלֵּי</b> הַיָּם <small>(ישעיה מח, יח)</small>, כָּל מִשְׁבָּרֶיךָ <b>וְגַלֶּיךָ</b> עָלַי עָבָרוּ <small>(תהלים מב, ח)</small>, בְּשׂוֹא <b>גַלָּיו</b> <small>(תהלים פט, י)</small>, לפי שגלי הים מהגלגלים בתנועת נקראו כן. אֶחָד מִימִין<b> הַגֻּלָּה</b> <small>(זכריה ד, ג)</small>, <b>גֻּלֹּת</b> הַכֹּתָרֹת <small>(מלכים א' ז, מב)</small>,<b> וְגֻלָּהּ</b> עַל רֹאשָׁהּ <small>(זכריה ד, ב)</small>, במפיק <b>ה"א</b>. והיה ראוי <b>גֻּלְּתָהּ</b> כמו אֵצֶל<b> פִּנָּהּ</b> <small>(משלי ז, ח)</small> הראוי <b>פִּנָּתָהּ</b>. או יהיה משקל אחר בלא <b>ה"א</b> הנקבה <b>גֹּל</b> בפלס <b>חֹק</b>. או יהיה המפיק לתפארת הקריאה כמו וְתַעֲלֻמָהּ יֹצִא אוֹר <small>(איוב כח, יא)</small>, כְּבִכּוּרָהּ בְּטֶרֶם קַיִץ <small>(ישעיה כח, ד)</small>, ולֹא גֻשְׁמָהּ <small>(יחזקאל כב, כד)</small>, והוא כלי עגול כמו מזרק. וכל <b>גְּלִילוֹת</b> פְּלָשֶׁת <small>(יואל ד, ד)</small>, <b>גְּלִילוֹת</b> הַפְּלִשְׁתִּים <small>(יהושע יג, ב)</small>, <b>גְּלִיל</b> הַגּוֹיִם <small>(ישעיה ח, כג)</small>, <b>גְּלִילוֹת</b> הַיַּרְדֵּן <small>(יהושע כב, י)</small>, כמו גבול או כמו מחוז או מדינה. יוֹצְאִים אֶל <b>הַגְּלִילָה</b> הַקַּדְמוֹנָה <small>(יחזקאל מז, ח)</small> שם מקום נקרא כן לענין ידוע אצלם, וְיָצָא אֶל <b>גְּלִילוֹת</b> אֲשֶׁר נֹכַח מַעֲלֵה אֲדֻמִּים <small>(יהושע יח, יז)</small>, וכן נקרא אל הגלגל אֲשֶׁר נֹכַח לְמַעֲלֵה אֲדֻמִּים <small>(יהושע טו, ז)</small> והכל מקום אחד והשם אחד. ויונתן תרגם <b>יוֹצְאִים אֶל הַגְּלִילָה הַקַּדְמוֹנָה</b> <b>נַפְקִין בְּגָלִילָא מִמַדִינְחָא</b>. וכל הנכנסים תחת השרש הזה הם ענין אחד כלם אבל כל אחד יתפרש לפי מקומו ולפי ענינו הקרוב אליו. וכן <b>בִּגְלַל</b> הַדָּבָר הַזֶּה <small>(דברים טו, י)</small>, בסבת הדבר הזה.
<h3>גלב</h3>
תַּעַר <b>הַגַּלָּבִים</b> <small>(יחזקאל ה, א)</small>, הם הסופרים. ובבראשית רבה <small>(פרשה מד ע"ב)</small> היה המלאך עומד ומגלב בידו. ותרגום [ירושלמי] וְכָל זָקָן גְּרֻעָה <small>(ירמיה מח, לז)</small>, <b>גליבא</b>. חַרְבוֹת צֻרִים <small>(יהושע ה, ב)</small>, <b>גלבים דטור</b>.
<h3>גלד</h3>
שַׂק תָּפַרְתִּי עֲלֵי <b>גִלְדִּי</b> <small>(איוב טז, טו)</small>, עורי. ודומה לו בלשון רבותינו <small>(מועד קטן כו ע"א)</small> בשוקא דגלדאי, פירוש בשוק מתקני העורות. ועוד אמרו <small>(ראש השנה כז ע"ב)</small> גרדו והעמידו על גלדו כלומר שלא נשתייר אלא עורו. וכן קראו <small>(חולין נד ע"א)</small> לבהמה פשוטת עורה מחמת חולי גלודה. וכן בערבי נקרא העור <b>אל ג"לד</b>.
<h3>גלה</h3>
<b>גָּלָה</b> כָבוֹד מִיִּשְׂרָאֵל <small>(שמואל א' ד, כא)</small>, עַל כְּבוֹדוֹ כִּי <b>גָלָה</b> מִמֶּנּוּ <small>(הושע י, ה)</small>, <b>גָּלָה</b> מְשׂוֹשׂ הָאָרֶץ <small>(ישעיה כד, יא)</small>, עַתָּה <b>יִגְלוּ</b> בְּרֹאשׁ גֹּלִים <small>(עמוס ו, ז)</small>, <b>יִגֶל</b> יְבוּל בֵּיתוֹ <small>(איוב כ, כח)</small>, וְגַם <b>גֹּלֶה</b> אַתָּה לִמְקוֹמֶךָ <small>(שמואל ב' טו, יט)</small>, פירוש <b>למקומך</b> קשור עם <b>שׁוּב</b> שזכר למעלה כאילו אמר שוב למקומך כי נכרי אתה וגם גולה אתה כי בגת היה יושב לפיכך נקרא <b>אִתַּי הַגִּתִּי</b>. ופירוש <b>שׁוּב וְשֵׁב</b> עִם הַמֶּלֶךְ <small>(שם)</small> שוב למקומך לגת או שב עם המלך אבשלום.<b> והנפעל</b> דּוֹרִי נִסַּע <b>וְנִגְלָה</b> <small>(ישעיה לח, יב)</small>. <b>והפעל הכבד</b> [הִפְעִיל] אֲשֶׁר <b>הֶגְלָה</b> נְבוּכַדְנֶצַּר <small>(אסתר ב, ו)</small>, אֲשֶׁר <b>הִגְלֵיתִי</b> מִירוּשָׁלַם <small>(ירמיה כט, ה)</small>. <b>ושלא נזכר פועלו ממנו</b> [פֻּעַל] אֲשֶׁר <b>הָגְלָה</b> מִירוּשָׁלַיִם <small>(אסתר ב, ו)</small>, <b>הָגְלָת</b> יְהוּדָה כֻּלָּהּ <b>הָגְלָת</b> שְׁלוֹמִים <small>(ירמיה יג, יט)</small>, כמו הגלתה. <b>והשם</b> כְּלֵי <b>גוֹלָה</b> <small>(יחזקאל יב, ג)</small>. ומשקל אחר <b>וְגָלֻת</b> הַחֵל הַזֶּה <small>(עבדיה א, כ)</small>, <b>וְגָלוּתִי</b> יְשַׁלֵּחַ <small>(ישעיה מה, יג)</small>. ענין אלו והדומים להם ענין גלות וידוע הוא כי הוא לשון טלטול והנעה. ורוב הלשון לטלטול השבי. ויש בו טלטול הנוע לבד שאין בו שבי כמו וְגַם <b>גֹּלֶה</b> אַתָּה <small>(שמואל ב' טו, יט)</small>. וכן <b>וַיַּגְלוּם</b> אֶל מָנָחַת <small>(דברי הימים א' ח, ו)</small>. וענין שני <b>גָּלָה</b> חָצִיר <small>(משלי כז, ה)</small>, והוא <b>פועל עומד</b> כאילו אמר נגלה חציר. ואשר הם <b>פועל יוצא</b> <b>גָּלָה</b> אֶת אֹזֶן שְׁמוּאֵל <small>(שמואל א' ט, טו)</small>, <b>גּוֹלֶה</b> סּוֹד הוֹלֵךְ רָכִיל <small>(משלי כ, יט)</small>, <b>גָּלוּי</b> לְכָל הָעַמִּים <small>(אסתר ח, יג)</small>, וָאֶקַּח אֶת סֵפֶר הַמִּקְנָה אֶת הֶחָתוּם הַמִּצְוָה וְהַחֻקִּים וְאֶת <b>הַגָּלוּי</b> <small>(ירמיה לב, יא)</small>, תרגום יונתן <b>וּנְסֵיבֵית יַת שִׁטְרָא דִזְבִינָא יַת דִכְתִיב בְּעִיץ וַחֲתֵים כְּהִלְכָתָא וְכִדַחֲזָא וְיַת שִׁטְרָא פְּתִיחָא</b>. ואדני אבי ז"ל פירש שטר שגלה אזן הגואלים האחרים כמו שכתוב וַאֲנִי אָמַרְתִּי <b>אֶגְלֶה</b> אָזְנְךָ וגו' <small>(רות ד, ד)</small>. <b>והנפעל וְנִגְלָה</b> יְסֹדוֹ <small>(יחזקאל יג, יד)</small>, <b>וְנִגְלִינוּ</b> אֲלֵיהֶם <small>(שמואל א' יד, ח)</small>, <b>תִּגָּל</b> עֶרְוָתֵךְ גַּם תֵּרָאֶה חֶרְפָּתֵךְ <small>(ישעיה מז, ג)</small>, <b>כְּהִגָּלוֹת נִגְלוֹת</b> <small>(שמואל ב' ו, כ)</small>. אבל <b>וְיִגַּל</b> כַּמַּיִם מִשְׁפָּט <small>(עמוס ה, כד)</small> שהוא פתוח הוא משרש <b>גלל</b> מענין <b>גֻּלֹּת</b> מָיִם <small>(יהושע טו, יט)</small>. <b>וההתפעל</b> <b>וַיִּתְגַּל</b> בְּתוֹךְ אָהֳלֹה <small>(בראשית ט, כא)</small>, כִּי אִם <b>בְּהִתְגַּלּוֹת</b> לִבּוֹ <small>(משלי יח, ב)</small>. <b>והפעל הכבד</b> [פִּעֵל] מִי <b>גִלָּה</b> פְּנֵי לְבוּשׁוֹ <small>(איוב מא, ה)</small>, <b>גִּלֵּיתִי</b> אֶת מִסְתָּרָיו וְנֶחְבָּה לֹא יוּכָל <small>(ירמיה מט, י)</small>, וְהִוא <b>גִּלְּתָה</b> אֶת מְקוֹר דָּמֶיהָ <small>(ויקרא כ, יח)</small>, כִּי מֵאִתִּי <b>גִּלִּית</b> וַתַּעֲלִי <small>(ישעיה נז, ח)</small>, <b>וַיְגַל</b> י"י אֶת עֵינֵי בִלְעָם <small>(במדבר כב, לא)</small>, <b>וַיְגַל</b> אֵת מָסַךְ יְהוּדָה וַתַּבֵּט <small>(ישעיה כב, ח)</small>, <b>גַּל</b> מֵעָלַי חֶרְפָּה וָבוּז <small>(תהלים קיט, כב)</small>. <b>ושלא נזכר פועלו ממנו</b> [פֻּעַל] וְהֻצַּב <b>גֻּלְּתָה</b> הֹעֲלָתָה <small>(נחום ב, ח)</small>, ענין אלו והדומים להם ענין גלוי. ופירוש <b>כי מאתי גלית</b> גלית עצמך מאתי שלא רצית לחסות ולהתכסות תחת כנפי.<b> וְהַגִּלְיֹנִים</b> וְהַסְּדִינִים <small>(ישעיה ג, כג)</small>, הם החלוקים הדקים. וכן נקראים בערבי אל גליל"ה. ונקראו כן לפי שנגלה הבשר מתחתיהן מרוב דקותם. ויש מפרשים גליונים מראות, קַח לְךָ <b>גִּלָּיוֹן</b> גָּדוֹל <small>(ישעיה ח, א)</small> אגרת.
<h3>גלח</h3>
<b>וְגִלְּחָה</b> אֶת רֹאשָׁהּ <small>(דברים כא, יב)</small>, וְאֶת הַנֶּתֶק לֹא<b> יְגַלֵּחַ</b> <small>(ויקרא יג, לג)</small>, <b>יְגַלַּח</b> י"י בְּתַעַר הַשְּׂכִירָה <small>(ישעיה ז, כ)</small>, <b>מְגֻלְּחֵי</b> זָקָן וּקְרֻעֵי בְגָדִים <small>(ירמיה מא, ה)</small>, על דרך כְּאֵלָה נֹבֶלֶת עָלֶהָ <small>(ישעיה א, ל)</small>, כמו שאנו עתידין לבאר בשרש <b>נבל</b>. <b>ושלא נזכר פועלו ממנו</b> [פֻּעַל] כַּאֲשֶׁר<b> גֻּלָּח</b> <small>(שופטים טז, כב)</small>, אִם <b>גֻּלַּחְתִּי</b> וְסָר מִמֶּנִּי כֹחִי <small>(שופטים טז, יז)</small>. <b>וההתפעל</b> <b>וְהִתְגַּלָּח</b> <small>(ויקרא יג, לג)</small>, ענינם ידוע.
<h3>גלם</h3>
אֶת אַדַּרְתּוֹ<b> וַיִּגְלֹם</b> <small>(מלכים ב' ב, ח)</small> כפל אותה וכרך אותה ובה הכה את המים. וכן <b>בִּגְלוֹמֵי</b> תְּכֵלֶת וְרִקְמָה <small>(יחזקאל כז, כד)</small>, מלבוש שיתכסה ויתעטף, האדם בה קורין לו בלע"ז <b>קפ"א</b>. וכן בדברי רבותינו ז"ל <small>(בבא מציעא סה ע"א)</small> גלימא דמיכסא. ויש מפרשים אותו כרכי הבגדים <b>טרושל"ש</b> בלע"ז. וענין אחר <b>גָּלְמִי</b> רָאוּ עֵינֶיךָ <small>(תהלים קלט, טז)</small>, גופי כי גוף הדבר שאין בו כל צורותיו ולא נגמר לכלי נקרא גולם. גלמי כלי עץ, גלמי כלי מתכות, <small>(חולין כה ע"א)</small> קודם שנגמרה מלאכתן לכלי יקראו כן. וכן יקרא האדם הרק מאין חכמה גולם באמרם <small>(אבות פרק ה, משנה י)</small> שבעה דברים בגולם ושבעה בחכם.
<h3>גלע</h3>
וְלִפְנֵי <b>הִתְגַּלַּע</b> הָרִיב נְטוֹשׁ <small>(משלי יז, יד)</small>, וְכָל אֱוִיל <b>יִתְגַּלָּע</b> <small>(משלי כ, ג)</small>, בְּכָל תּוּשִׁיָּה <b>יִתְגַּלָּע</b> <small>(משלי יח, א)</small>, ענינם יתערב.
<h3>גלשׁ</h3>
<b>שֶׁגָּלְשׁוּ</b> מֵהַר גִּלְעָד <small>(שיר השירים ד, א)</small>, רבי יונה פירשו השכימו, לקוח מלשון הערב שקורין לשחר <b>גלו"ש</b>. ויתכן לפרשו מענין גִּבֵּחַ הוּא <small>(ויקרא יג, מא)</small> שאמר בו התרגום <b>גְּלוֹשׁ הוּא</b>. וכן פירשו אדוני אבי ז"ל שנמרטו ונסרקו בינות עצי היער ונתייפו כאלו נסרקו במסרק.
<h3>גם</h3>
מלה שהיא בכל מקום לתוספת ענין. ורבי יונה חלק אותם לענינים ואין צורך כי כלם לתוספת. וַיֹּאכַל <b>גַּם</b> אָכוֹל אֶת כַּסְפֵּנוּ <small>(בראשית לא, טו)</small>, לפי שאמרו הֲלוֹא נָכְרִיּוֹת נֶחְשַׁבְנוּ לוֹ כִּי מְכָרָנוּ <small>(שם)</small>, כי לא די שלא נתן לנו משלו אלא אכל מה שראוי לתת לנו וגם אכל כספנו שהוא שכירותך. וכן <b>גַּם</b> שְׁנֵיכֶם יוֹם אֶחָד כז, מה)</small>, כל אחד לרבות על חבירו. וכן <b>גַּם</b> אַתֶּם <b>גַּם</b> בְּנֵי יִשְׂרָאֵל <small>(שמות יב, לא)</small>. וכן <b>גַּם</b> כַּעַס <small>(שמואל א' א, ו)</small>, כעס אחר כעס. ופירוש <b>גַּם</b> בָּרוּךְ יִהְיֶה <small>(בראשית כז, לג)</small>, לפי שאמר ואברכהו שברך אותו שלא מרעהו כיון שהרגיש בו והכיר כי יעקב היה אמר גם ברוך יהיה כלומר מדעתי אברך אותו עתה. וַיַּעַשׂ <b>גַּם</b> הוּא מַטְעַמִּים <small>(בראשית כז, לא)</small>, לפי שעשה יעקב מטעמים אמר כי גם עשו עשה מטעמים. ופירוש <b>גַּם</b> אַתֶּם <b>גַּם</b> בְּנֵי יִשְׂרָאֵל <small>(שמות יב, לא)</small>, <b>גַּם</b> אֲנַחְנוּ <b>גַם</b> אַתָּה <small>(בראשית מג, ח)</small>, <b>גַּם</b> אֲנַחְנוּ <b>גַּם</b> אֲשֶׁר נִמְצָא הַגָּבִיעַ בְּיָדוֹ <small>(בראשית מד, טז)</small>, <b>גַּם</b> רֶכֶב <b>גַּם</b> פָּרָשִׁים <small>(בראשית נ, ט)</small>, כל אלה לפי שאין דבר מוקדם בענין הכונה לפיכך אמר גם עם הקודם כי יכשר היותו אחרון לפיכך יאמר גם עם כל אחד. וכמו זה הדרך בלשון הקדש ב<b>כ"ף</b> השמוש באמרו כָעָם כַּכֹּהֵן כַּעֶבֶד כַּאדֹנָיו <small>(ישעיה כד, ב)</small>, כָמוֹךָ כְּפַרְעֹה <small>(בראשית מד, יח)</small>, כלומר זה כזה וזה בזה, וכן וַיֵּלְכוּ <b>גַּם</b> אֶחָיו <small>(בראשית נ, יח)</small> לפי שאמר בתחלה וַיְצַוּוּ אֶל יוֹסֵף <small>(בראשית נ, טז)</small>, ידמה ששלחו אל יוסף אנשים נכבדים שישא פשעם וחטאתם ואחרי כן הלכו גם הם ויפלו לפניו. ויש בענין אפילו כמו אֵין <b>גַּם</b> אֶחָד <small>(תהלים יד, ג)</small>, אפילו אחד, <b>גַּם</b> לְרֵעֵהוּ יִשָּׂנֵא רָשׁ <small>(משלי יד, כ)</small>, <b>גַּם</b> בִּשְׂחֹק יִכְאַב לֵב <small>(משלי יד, יג)</small>, והדומים להם והכל ענין רבוי.
<h3>גמא</h3>
[הִפְעִיל] <b>הַגְמִיאִינִי</b> נָא מְעַט מַיִם מִכַּדֵּךְ <small>(בראשית כד, יז)</small>, השקיני. וכן בְּרַעַשׂ וְרֹגֶז <b>יְגַמֶּא</b> אָרֶץ <small>(איוב לט, כד)</small>, כאילו מרוב קלותו ומהירותו ישתה הארץ. וכן פירש אדני אבי עליו השלום <b>מְגַמַּת</b> פְּנֵיהֶם קָדִימָה <small>(חבקוק א, ט)</small>, <b>והוא</b> <b>מן</b> <b>הפעל הדגוש</b> [פִּעֵל]. ובא כדרך בעלי ה<b>ה"א</b>, תאמר הבנין ממנו <b>גִמָּה, גִּמִּיתָ, מְגַמֶּה, מְגַמָּה</b>, ובסמוך <b>מְגַמַּת פניהם</b> רוצה לומר כי רוח קדים שותה פניהם, כלומר יבאו בעזות פנים כאילו רוח קדים שהיא עזה שתתה פניהם או השקתה. הֲיִגְאֶה <b>גֹּמֶא</b> בְּלֹא בִצָּה <small>(איוב ח, יא)</small>, תֵּבַת <b>גֹּמֶא</b> <small>(שמות ב, ג)</small>, וּבִכְלֵי <b>גֹמֶא</b> <small>(ישעיה יח, ב)</small>, הוא עץ קל עד מאד. ויש לפרשם מלשון גמי בדברי רבותינו ז"ל <small>(כלים פרק י, משנה ד)</small> כי עושין מן הגמי ספינות קטנות וזופהין אותן בזפת שלא יכנסו בהם המים והם קלים על פני המים.
<h3>גמד</h3>
<b>גֹּמֶד</b> אָרְכָּהּ <small>(שופטים ג, טז)</small>, אמה הזרוע.<b> והתאר</b> <b>וְגַמָּדִים</b> בְּמִגְדְּלוֹתַיִךְ הָיוּ <small>(יחזקאל כז, יא)</small>, פירושו ננסים אנשי מדה קצרה.
<h3>גמה</h3>
<b>מְגַמַּת</b> פְּנֵיהֶם קָדִימָה <small>(חבקוק א, ט)</small>, נכח פניהם. וכן תרגם <b>מִקָבֵיל אַפֵּיהוֹן דָמָן כְּרוּחַ קָדִים קִידוּמָא</b>. וכבר כתבנוהו עם ה<b>אל"ף</b>.
<h3>גמל</h3>
כִּי <b>גָמַל</b> עָלָי <small>(תהלים יג, ו)</small>, אֲשֶׁר <b>גְּמָלָם</b> כְּרַחֲמָיו <small>(ישעיה סג, ז)</small>, אֲשֶׁר<b> גָּמַלְנוּ</b> אֹתוֹ <small>(בראשית נ, טו)</small>, <b>גְּמֹל</b> עַל עַבְדְּךָ אֶחְיֶה <small>(תהלים קיט, יז)</small>, אַשְׁרֵי שֶׁיְשַׁלֶּם לָךְ אֶת גְּמוּלֵךְ <b>שֶׁגָּמַלְתְּ</b> לָנוּ <small>(תהלים קלז, ח)</small>, ענינם התחלת הטובה או הרעה, <b>יִגְמְלֵנִי</b> י"י כְּצִדְקִי <small>(תהלים יח, כא)</small>. <b>והשם</b> <b>הַגְּמוּל</b> אַתֶּם מְשַׁלְּמִים <small>(יואל ד, ד)</small>, ועם <b>ה"א</b> הנקבה וְלָמָּה יִגְמְלֵנִי הַמֶּלֶךְ <b>הַגְּמוּלָה</b> הַזֹּאת <small>(שמואל ב' יט, לז)</small>. ומשקל אחר<b> תַּגְמוּל</b>, כָּל <b>תַּגְמוּלוֹהִי</b> עָלָי <small>(תהלים קטז, יב)</small>, והוא כמו <b>תַּגְמוּלָיו</b> ובא ב<b>ה"א יו"ד</b> על דרך הארמית <b>עֲלוֹהִי, יְדוֹהִי</b>. וענין אחר וַיִּגְדַּל הַיֶּלֶד <b>וַיִּגָּמַל</b> <small>(בראשית כא, ח)</small>, נשלמה יניקתו, וכן עַד <b>יִגָּמֵל</b> הַנַּעַר <small>(שמואל א' א, כב)</small>.<b> והפעל</b> <b>הקל ממנו</b> כַּאֲשֶׁר <b>גְּמָלַתּוּ</b> <small>(שמואל א' א, כד)</small>, <b>גָּמוּל</b> יָדוֹ הָדָה <small>(ישעיה יא, ח)</small>, <b>גְּמוּלֵי</b> מֵחָלָב <small>(ישעיה כח, י)</small>, שְׁבִי עַד <b>גָּמְלֵךְ</b> אֹתוֹ <small>(שמואל א' א, כג)</small> וכן להשלמת בשול הפירות <b>וַיִּגְמֹל</b> שְׁקֵדִים <small>(במדבר יז, כג)</small>, וּבֹסֶר <b>גֹּמֵל</b> <small>(ישעיה יח, ה)</small>. אֶת <b>הַגָּמָל</b> כִּי מַעֲלֵה גֵרָה הוּא <small>(ויקרא יא, ד)</small>,<b> וּגְמַלֵּיהֶם</b> נֹשְׂאִים <small>(בראשית לז, כה)</small>, <b>גְּמַלִּים</b> מֵינִיקוֹת <small>(בראשית לב, טז)</small>, ידוע.
<h3>גמץ</h3>
חֹפֵר <b>גּוּמָּץ</b> בּוֹ יִפּוֹל <small>(קהלת י, ח)</small>, נכתבה בו ה<b>וי"ו</b> עם הדגש תרגום אֶל הַפַּחַת הַגָּדוֹל <small>(שמואל ב' יח, יז)</small>, <b>לְגוֹ קוּמְצָא</b>, וה<b>קו"ף</b> וה<b>גימ"ל</b> ממוצא אחד הם.
<h3>גמר</h3>
<b>גָּמַר</b> אֹמֶר לְדֹר וָדֹר <small>(תהלים עז, ט)</small>, כִּי <b>גָמַר</b> חָסִיד <small>(תהלים יב, ב)</small>, ענין כליון והשלמה. ואשר הוא <b>פועל יוצא</b> לָאֵל <b>גֹּמֵר</b> עָלָי <small>(תהלים נז, ג)</small>, משלים חסדו. וכן י"י <b>יִגְמֹר</b> בַּעֲדִי <small>(תהלים קלח, ח)</small>, ישלים טובו בעדי. ויש מפרשים <b>יִגְמָר</b> נָא רַע רְשָׁעִים <small>(תהלים ז, י)</small>, <b>יוצא</b> כלומר הרע שעושים הרשעים יגמר אותם ויכלם. ויתכן היותו <b>פועל עומד</b> כלומר שיכלה ויסור רע הרשעים.
<h3>גן</h3>
<b>גַּן</b> בְּעֵדֶן מִקֶּדֶם <small>(בראשית ב, ח)</small>, <b>גַּן</b> נָעוּל אֲחֹתִי כַלָּה <small>(שיר השירים ד, יב)</small>, וַיַּנִּחֵהוּ <b>בְגַן</b> עֵדֶן לְעָבְדָהּ וּלְשָׁמְרָהּ <small>(בראשית ב, טו)</small>, ולשון רבים מַעְיַן <b>גַּנִּים</b> <small>(שיר השירים ד, טו)</small>, לִרְעוֹת <b>בַּגַּנִּים</b> <small>(שיר השירים ו, ב)</small>. ובא בלשון נקבה <b>וּכְגַנָּה</b> זֵרוּעֶיהָ תַצְמִיחַ <small>(ישעיה סא' יא)</small>, אֶל <b>גִּנַּת</b> אֱגוֹז יָרַדְתִּי <small>(שיר השירים ו, יא)</small>. ולשון רבות <b>כְּגַנֹּת</b> עֲלֵי נָהָר <small>(במדבר כד, ו)</small>, וְנִטְעוּ <b>גַנּוֹת</b> וְאִכְלוּ אֶת פְּרִיהֶן <small>(ירמיה כט, כח)</small>, וְעָשׂוּ <b>גַנּוֹת</b> וְאָכְלוּ אֶת פְּרִיהֶם <small>(עמוס ט, יד)</small>. והנכון ששרשם<b> גנן</b> והדגש מוכיח.
<h3>גנן</h3>
<b>וְגַנּוֹתִי</b> עַל הָעִיר הַזֹּאת <small>(מלכים ב' כ, ו)</small>, <b>גָּנוֹן</b> וְהִצִּיל <small>(ישעיה לא, ה)</small>. <b>והפעל הכבד</b> [הִפְעִיל] כֵּן<b> יָגֵן</b> י"י <small>(שם)</small>. <b>והשם</b> <b>מָגֵן</b> גִּבֹּרֵיהוּ מְאָדָּם <small>(נחום ב, ד)</small>, אֶלֶף <b>הַמָּגֵן</b> תָּלוּי עָלָיו <small>(שיר השירים ד, ד)</small>, שְׁלֹשׁ מֵאוֹת זָהָב יַעֲלֶה עַל <b>הַמָּגֵן</b> הָאֶחָת <small>(דברי הימים ב' ט, טז)</small>. והקבוץ וּשְׁלֹשׁ מֵאוֹת <b>מָגִנִּים</b> זָהָב שָׁחוּט <small>(שם)</small>, ובלשון נקבות אֶת הַחֲנִיתִים וְאֶת <b>הַמָּגִנּוֹת</b> <small>(דברי הימים ב' כג, ט)</small>. על כן נקרא מגן לפי שהוא מגן על נושאו, <b>מָגִנֵּנוּ</b> רְאֵה אֱלֹהִים <small>(תהלים פד, י)</small>, אתה שאתה לנו מגן וסחרה ראה בענינו ולחצנו. וכן נקראו גדולי העם לפי שהם מגנים על העם, כמו שאמר כִּי לֵאלֹהִים <b>מָגִנֵּי</b> אֶרֶץ <small>(תהלים מז, י)</small>, אָהֲבוּ הֵבוּ קָלוֹן <b>מָגִנֶּיהָ</b> <small>(הושע ד, יח)</small>. וענין אחר תִּתֵּן לָהֶם <b>מְגִנַּת</b> לֵב <small>(איכה ג, סה)</small>, כמו דאבון. ואפשר שיהיה מהענין הראשון ופירושו כסוי לב על דרך הַשְׁמֵן לֵב הָעָם הַזֶּה <small>(ישעיה ו, י)</small>, ואדוני אבי ז"ל פירוש כסוי הלב חולי ידוע הוא מהחלואי המוח ואומרים לו בערבי <b>גאשי"ת אל קל"ב</b>.
<h3>גנב</h3>
לָמָּה <b>גָנַבְתָּ</b> אֶת אֱלֹהָי <small>(בראשית לא, ל)</small>, <b>וַיִּגְנֹב</b> יַעֲקֹב אֶת לֵב לָבָן הָאֲרַמִּי <small>(בראשית לא, כ)</small>, פירוש גנב דעתו כי הוא היה חושב שהיה עם צאנו והוא ברח. וכן <b>וַתִּגְנֹב</b> אֹתִי <small>(בראשית לא, כז)</small>, כאלו אמר דעתי. או יהיה אותי במקום מן כלומר גנבת דעתך ממני, וכן אמר התרגום <b>וְכַסֵּיתָא מִנִּי</b>. <b>גְּנֻבְתִי</b> יוֹם <b>וּגְנֻבְתִי</b> לָיְלָה <small>(בראשית לא, לט)</small>. וה<b>יו"ד</b> בשניהם נוסף. והראוי <b>גְּנוּבַת יום וּגְנוּבַת לילה</b>. <b>והנפעל</b> וְאִם <b>גָּנֹב יִגָּנֵב</b> <small>(שמות כב, יא)</small>. <b>והפעל הכבד</b> [פִּעֵל] <b>מְגַנְּבֵי</b> דְבָרַי <small>(ירמיה כג, ל)</small>, <b>וַיְגַנֵּב</b> אַבְשָׁלוֹם אֶת לֵב אַנְשֵׁי יִשְׂרָאֵל <small>(שמואל ב' טו, ו)</small>. <b>ושלא נזכר פועלו ממנו</b> [פֻּעַל] כִּי <b>גֻנֹּב גֻּנַּבְתִּי</b> <small>(בראשית מ, טו)</small>, וְאֵלַי דָּבָר <b>יְגֻנָּב</b> <small>(איוב ד, יב)</small> <b>וְגֻנַּב</b> מִבֵּית הָאִישׁ <small>(שמות כב, ו)</small>. <b>וההתפעל</b> <b>וַיִּתְגַּנֵּב</b> הָעָם בַּיּוֹם הַהוּא <small>(שמואל ב' יט, ד)</small>. <b>והשם</b> אִם הִמָּצֵא תִמָּצֵא בְיָדוֹ <b>הַגְּנֵבָה</b> <small>(שמות כב, ג)</small>, וְנִמְכַּר <b>בִּגְנֵבָתוֹ</b> <small>(שמות כב, ב)</small>.<b> והתאר</b> אִם בַּמַּחְתֶּרֶת יִמָּצֵא <b>הַגַּנָּב</b> <small>(שמות כב, א)</small>, אִם <b>גַּנָּבִים</b> בָּאוּ לְךָ <small>(עבדיה ה)</small>, כְּבֹשֶׁת <b>גַּנָּב</b> כִּי יִמָּצֵא <small>(ירמיה ב, כו)</small>, תרגם יונתן <b>כְּבַהֲתַת גְבַר דְמִתְחַשֵׁיב מְהֵימָן וּמִשְׁתְּכַח גְנִיב</b>.
<h3>גנז</h3>
אֶל <b>גִּנְזֵי</b> הַמֶּלֶךְ <small>(אסתר ג, ט)</small>, <b>וּבְגִנְזֵי</b> בְּרֹמִים <small>(יחזקאל כז, כד)</small>, כמו אוצרות. מקום או כלים שמכניסין בם הזהב והכסף והבגדים החמודות.
<h3>געה</h3>
אִם <b>יִגְעֶה</b> שּׁוֹר עַל בְּלִילוֹ <small>(איוב ו, ה)</small> הָלֹךְ <b>וְגָעוֹ</b> <small>(שמואל א' ו, יב)</small>, המיית השור תקרא געיה.
<h3>געל</h3>
<b>וְגָעֲלָה</b> נַפְשִׁי אֶתְכֶם <small>(ויקרא כו, ל)</small>, אִם בְּצִיּוֹן <b>גָּעֲלָה</b> נַפְשֶׁךָ <small>(ירמיה יד, יט)</small>. <b>והנפעל</b> כִּי שָׁם <b>נִגְעַל</b> מָגֵן גִּבּוֹרִים <small>(שמואל ב' א, כא)</small>. <b>והשם</b> <b>בְּגֹעַל</b> נַפְשֵׁךְ <small>(יחזקאל טו, ד)</small>, הכל מענין מאיסה והרחקה. ומהענין הזה שׁוֹרוֹ עִבַּר וְלֹא <b>יַגְעִל</b> <small>(איוכ כא, י)</small>, רצונו לומר ולא יפליט הזרע וישליכנו כי על התכונה יפיל טפח הזרע ולא יפליטנה לחוץ ויעבר בה הפרה כפי התולדת. ויש מפרשים שׁורו עבר על הנקבה ויהיה <b>עִבַּר</b> <b>פעל</b> <b>עומד</b>. והנכון מה שכתבנו, כי תכלית הפסוק על הפרה וראשיתו על השור, כי ספור דבריו על שלות הרשע וכי כל דבריו יבאו על נכון. וכן אמר תְּפַלֵּט פָּרָתוֹ וְלֹא תְשַׁכֵּל <small>(שם)</small>. ודומה לו בדברי רבותינו <small>(עבודה זרה עה ע"א)</small> מגעילו ברותחין, כי כאשר הכלי במים רותחין יפלוט כל אשר נבלע בתוכו.
<h3>גער</h3>
<b>וְגָעַר</b> בּוֹ וְנָס מִמֶּרְחָק <small>(ישעיה יז, יג)</small>, <b>יִגְעַר</b> י"י בְּךָ הַשָּׂטָן <small>(זכריה ג, ב)</small>, <b>וּמִגְּעָר</b> בָּךְ <small>(ישעיה נד, ט)</small>, הִנְנִי<b> גֹעֵר</b> לָכֶם אֶת הַזֶּרַע <small>(מלאכי ב, ג)</small>, <b>גְּעַר</b> חַיַּת קָנֶה <small>(תהלים סח, לא)</small>, <b>גָּעַרְתָּ</b> גוֹיִם אִבַּדְתָּ רָשָׁע <small>(תהלים ט, ו)</small>. <b>והשם</b> וְלֵץ לֹא שָׁמַע <b>גְּעָרָה</b> <small>(משלי יג, א)</small>. ובמשקל אחר וְאֶת <b>הַמִּגְעֶרֶת</b> <small>(דברים כח, כ)</small>, אף על פי שהם ענין אחד יש הפרש ביניהם מעט, כי הדבקים ב<b>בי"ת</b> הם כמשמעם לשון גערה והאחרים לשון השחתה.
<h3>געשׁ</h3>
<b>וַתִּגְעַשׁ</b> וַתִּרְעַשׁ הָאָרֶץ <small>(תהלים יח, ח)</small>. <b>וההתפעל</b> וִַתְגָּעַשׁ [<b>וַיִּתְגָּעַשׁ</b>] וַתִּרְעַשׁ הָאָרֶץ <small>(שמואל ב' כב, ח)</small>, כַּנְּהָרֹות <b>יִתְגָּעֲשׁוּ</b> מֵימָיו <small>(ירמיה מו, ז)</small>. <b>ושלא נזכר פועלו</b> [פֻּעַל] <b>יְגֹעֲשׁוּ</b> עָם וְיַעֲבֹרוּ <small>(איוב לר, כ)</small>. ועם <b>ההתפעל</b> וְכַנְּהָרֹות <b>יִתְגֹּעֲשׁוּ</b> מָיִם <small>(ירמיה מו, ח)</small>, וְשָׁתוּ <b>וְהִתְגֹּעֲשׁוּ</b> וְהִתְהֹלָלוּ <small>(ירמיה כה, טז)</small>, ענין הכל התנודה והתנועה.
<h3>גף</h3>
אִם <b>בְּגַפּוֹ</b> יָבֹא <small>(שמות כא, ג)</small>, כבר זכרנוהו בשרש <b>גוף</b>, וכן זכרנו וְכָל <b>אֲגַפָּיו</b> <small>(יחזקאל יב, יד)</small>, שה<b>אל"ף</b> בה נוספת בשרש <b>אגף</b>. ואפשר שתהיה ה<b>אל"ף</b> שרשית. עַל <b>גַּפֵּי</b> מְרֹמֵי קָרֶת <small>(משלי ט, ג)</small>, על כנפי או הוא כמו על גבי כי ה<b>בי"ת</b> וה<b>פ"א</b> ממוצא אחר הם. ויש לפרש מזה <b>אִם בְּגַפּוֹ יָבֹא</b> פירוש בכנפו, כלומר שבא יחידי בכנף בגדו לבד. ויתכן ששרש המלות האלה <b>גפף</b>.
<h3>גפן</h3>
וְהִנֵּה <b>גֶפֶן</b> לְפָנָי <small>(בראשית ט, ט)</small>, כשש נקדות, להיות <b>לְגֶפֶן</b> אַדָּרֶת <small>(יחזקאל יז, ח)</small>, <b>גֶּפֶן</b> בּוֹקֵק יִשְׂרָאֵל <small>(הושע י, א)</small>, וַיִּמְצָא <b>גֶּפֶן</b> שָׂדֶה וַיְלַקֵּט מִמֶּנּוּ פַּקֻּעֹת שָׂדֶה <small>(מלכים ב' ד, לט)</small> <b>וְהַגְּפָנִים</b> סְמָדַר <small>(שיר השירים ב, יג)</small>. ויש מפרשים גפן שדה עץ אחד שגדלים בו הפקועות והוא כמו גפן ונקרא גפן שדה.
<h3>גפר</h3>
עֲצֵי <b>גֹפֶר</b> <small>(בראשית ו, יד)</small>, הוא עץ קל על פני המים. ואמר בו התרגום <b>קַדְרוֹם</b>. ואמרו רבותינו <small>(ראש השנה כג ע"א)</small>, ארבעה מיני ארזים הם ארז, קדרוס, עץ, שמן, וברוש. ויש נסחאות בתרגום <b>אָעִין דְּקַדְרוֹן</b>. ובבראשית רבה <small>(פרשה לא, דף ל"ב)</small> רבי נתן אומר עצי גופר אעי דקדרונא. ובילמדנו <small>(בשלח פרשת אז ישיר, דף כ"ט)</small> וַיּוֹרֵהוּ י"י עֵץ <small>(שמות טו, כה)</small>, רבי יהושע בן קרחה אומר קדרונין. <b>גָּפְרִית</b> וָאֵשׁ <small>(בראשית יט, כד)</small>, <b>שולפ"ר</b> בלע"ז. [ובאשכנז <b>שְׁוֶויבִּיל</b>].
<h3>גרר</h3>
<b>מְגֹרָרוֹת</b> בַּמְּגֵרָה <small>(מלכים א' ז, ט)</small>, ענין כריתה. ומגרה שם הכלי שכורתים בו שיר"א [<b>שיג"א</b> בלע"ז]. ומן הענין הזה שֹׁד רְשָׁעִים<b> יְגוֹרֵם</b> <small>(משלי כא, ז)</small>, כלומר יכריתם. וכן סַעַר <b>מִתְגּוֹרֵר</b> <small>(ירמיה ל, כב)</small>, וכבר כתבנו אותו בשרש <b>גּוּר</b> ענין אחר. ומן העקר הזה קְרָא <b>בְגָרוֹן</b> <small>(ישעיה נח, א)</small>. ולולי ה<b>רי"ש</b> העלולה לקבל דגש משפטו להדגש והראוי <b>גְּרּוֹן</b> בפלס <b>זִכָּרוֹן</b>, ואף על פי ש<b>פ"א</b> הפעל שואית בהתחברו לכנוים כמו שנאמר <b>נִחַר</b> גְּרוֹנִי <small>(תהלים סט, ד)</small> והדגישים לא ישתנו ונשתנה להקל הקריאות. וענין גרון ידוע. ונכפל בו ה<b>פ"א</b> במלת וַעֲנָקִים <b>לְגַרְגְּרֹתֶיךָ</b> <small>(משלי א, ט)</small>. ומן הענין הזה וְהוּא <b>גֵּרָה</b> לֹא <b>יִגָּר</b> <small>(ויקרא יא, ז)</small>, כִּי מַעֲלֵה <b>גֵרָה</b> הוּא <small>(ויקרא יא, ד)</small>, ולולי ה<b>רי"ש</b> היה דגש בפלס <b>סִבָּה</b>. וענינו משיכת המאכל בגרון, כלומר שמחזיר האוכל דדך גרונו ממעיו לתוך פיו לכתשו ולטחנו היטב. וכן הושט הוא בתוך הגרון והושט מעבר המאכל והמשתה.
<h3>גרב</h3>
<b>וּבַגָּרָב</b> וּבֶחָרֶס <small>(דברים כח, כז)</small>, מחלאי החכוך.
<h3>גרד</h3>
<b>לְהִתְגָּרֵד</b> בּוֹ <small>(איוב ב, ח)</small>, להתחכך ודומה לו בדברי רבותינו ז"ל <small>(ראש השנה כז ע"ב)</small> גרדו והעמידו על גלדו.
<h3>גרה</h3>
<b>יְגָרֶה</b> מָדוֹן <small>(משלי כח, כה)</small>. <b>והתפעל</b> אַל <b>תִּתְגָּרוּ</b> בָם <small>(דברים ב, ה)</small>, בַי"י <b>הִתְגָּרִית</b> <small>(ירמיה נ, כד)</small>, לָמָּה <b>תִתְגָּרֶה</b> בְּרָעָה <small>(דברי הימים ב' כה, יט)</small>, וְאַל <b>תִּתְגָּר</b> בָּם <small>(דברים ב, יט)</small>.<b> והשם מִתִּגְרַת</b> יָדְךָ <small>(תהלים לט, יא)</small>, כלם ענין התערב הריב, וכן תרגם יונתן וְסִכְסַכְתִּי מִצְרַיִם בְּמִצְרַיִם <small>(ישעיה יט, ב)</small>, <b>וֶאֱגָרֵי מִצְרָאֵי בְּמִצְרָאֵי</b>. וענין אחר וְהוּא <b>גֵּרָה</b> לֹא <b>יִגָּר</b> <small>(ויקרא יא, ז)</small>, כִּי מַעֲלֵה <b>גֵרָה</b> הוּא <small>(ויקרא יא, ד)</small>. וכבר זכרנום בשרש <b>גָּרַר</b>. ואפשר שיהיו משרש זה, אבל לפי שהענין קרוב לגרון וענין גרון לגרגרותיך שמנו אותם כפולים. עֶשְׂרִים <b>גֵּרָה</b> הַשֶּׁקֶל <small>(שמות ל, יג)</small>, פירוש מעה. וכמוהו <b>לַאֲגוֹרַת</b> כֶּסֶף <small>(שמואל א' ב, לו)</small>. וכבר כתבנוהו בשרש <b>אָגַר</b>.
<h3>גרז</h3>
<b>נִגְרַזְתִּי</b> מִנֶּגֶד עֵינֶיךָ <small>(תהלים לא, כג)</small>, נכרתי. וממנו נקרא הגרזן לפי שהוא כורת העצים.
<h3>גרל</h3>
<b>גּוֹרָל</b> אֶחָד לַי"י <b>וְגוֹרָל</b> אֶחָד לַעֲזָאזֵל <small>(ויקרא טז, ח)</small>, עַל שְׁנֵי הַשְּׂעִירִם <b>גֹּרָלוֹת</b> <small>(שם)</small> וַיִּפֹּל <b>הַגּוֹרָל</b> עַל יוֹנָה <small>(יונה א, ז)</small>, אַתָּה תּוֹמִיךְ <b>גּוֹרָלִי</b> <small>(תהלים טז, ה)</small>, ידוע.
<h3>גרם</h3>
<b>גְּרָמָיו</b> כִּמְטִיל בַּרְזֶל <small>(איוב מ, יח)</small>, עצמיו ודומה לתרגום עֶצֶם <small>(בראשית ב, כג)</small> <b>גַּרְמָא</b>. וכן וְרוּחַ נְכֵאָה תְּיַבֶּשׁ <b>גָּרֶם</b> <small>(משלי יז, כב)</small>, וְלָשׁוֹן רַכָּה תִּשְׁבָּר <b>גָּרֶם</b> <small>(משלי כה, טו)</small>, יִשָּׂשׂכָר חֲמֹר <b>גָּרֶם</b> <small>(בראשית מט, יד)</small>, רצה לומר חזק ובעל גרמים וסובל משא גדול וזה הוא שאמר וַיֵּט שִׁכְמוֹ לִסְבֹּל <small>(שם)</small>. ורבי יונה פירשו שבור שאינו יכול לזוז ממקומו מן וְעַצְמֹתֵיהֶם<b> יְגָרֵם</b> <small>(במדבר כד, ח)</small>. אֶל <b>גֶּרֶם</b> הַמַּעֲלוֹת <small>(מלכים ב' ט, יג)</small>, בשש נקדות על עצם המעלות כלומר אל המעלות עצמן, או הוא כענין מדרגה. ויונתן תרגם <b>שַׁעֲיָא</b>, רוצה לומר המדרגה שהיה בה סימן לשעות היום. וכן תרגם צֵל הַמַּעֲלוֹת <small>(ישעיה לח, ח)</small>, <b>טוּל אֶבֶן שְׁעַיָא</b>. <b>וְעַצְמֹתֵיהֶם יְגָרֵם</b> ישבר הגרמים. ועל הדרך הזה יְשֹׁרָשׁוּ <small>(איוב לא, ח)</small> יסיר השרשים. ומבנין הקל לֹא <b>גָרְמוּ</b> לַבֹּקֶר <small>(צפניה ג, ג)</small>, כלומר לא טרפו כי האריה או הזאב בטרפם ישברו הגרמים לבקר. או פירוש לא השאירו אפילו הגרמים לבקר. ובדרך ההשאלה וְאֶת חֲרָשֶׂיהָ <b>תְּגָרֵמִי</b> <small>(יחזקאל כג, לד)</small>.
<h3>גרן</h3>
<b>גֹּרֶן</b> וָיֶקֶב לֹא יִרְעֵם <small>(הושע ט, ב)</small>, וּמָלְאוּ <b>הַגֳּרָנוֹת</b> בָּר <small>(יואל ב, כד)</small>, מְדֻשָׁתִי וּבֶן <b>גָּרְנִי</b> <small>(ישעיה כא, י)</small>, ידוע.
<h3>גרס</h3>
<b>גָּרְסָה</b> נַפְשִׁי לְתַאֲבָה <small>(תהלים קיט, כ)</small>, נשברה ונכתתה מרוב תאותה אל משפטיך. <b>והפעל הכבד</b> [הִפְעִיל] <b>וַיַּגְרֵס</b> בֶּחָצָץ שִׁנָּי <small>(איכה ג, יז)</small>, וישבר. ונכתבנו ב<b>שי"ן</b> <b>גֶּרֶשׂ</b> כַּרְמֶל <small>(ויקרא ב, יד)</small>, בשש נקדות,<b> מִגִּרְשָׂהּ</b> וּמִשַּׁמְנָהּ <small>(ויקרא ב, טז)</small>, החטה הנשברת והנפרכת <b>פרש"ש</b> בלע"ז. ודומה לו בדברי רבותינו <small>(עבודה זרה סה ע"ב)</small>, חומץ שנפל לתוך הגריסין.
<h3>גרע</h3>
וְלֹא <b>תִגְרַע</b> מִמֶּנּוּ <small>(דברים יג, א)</small>, וְכָל זָקָן <b>גְּרֻעָה</b> <small>(ירמיה מח, לז)</small>, <b>וְתִגְרַע</b> אֵלֶיךָ חָכְמָה <small>(איוב טו, ח)</small>, כלומר אם היית בסוד אל איך היתה עתה החכמה שהייה צריך שתהיה אליך נגרעת, <b>וְתִגְרַע</b> שִׂיחָה לִפְנֵי אֵל <small>(איוב טו, ד)</small>, לֹא <b>יִגְרַע</b> מִצַּדִּיק עֵינָיו <small>(איוב לו, ז)</small>, וְגַם אֲנִי <b>אֶגְרַע</b> וְלֹא תָחוֹס <small>(יחזקאל ה, יא)</small>, <b>וָאֶגְרַע</b> חֻקֵּךְ <small>(יחזקאל טז, כז)</small>. <b>והנפעל</b> כִּי אֵין<b> נִגְרָע</b> מֵעֲבֹדַתְכֶם דָּבָר <small>(שמות ד, יא)</small>, לָמָּה<b> נִגָּרַע</b> <small>(במדבר ט, ז)</small>,<b> והשם</b> כִּי <b>מִגְרָעוֹת</b> נָתַן לַבַּיִת <small>(מלכים א' ו, ו)</small>. <b>והפעל הכבד</b> [פִּעֵל] כִּי <b>יְגָרַע</b> נִטְפֵי מָיִם <small>(איוב לו, כז)</small>, ענין הכל המניעה והחסרון. ופירוש <b>כִּי מִגְרָעוֹת נָתַן לַבַּיִת סָבִיב חוּצָה</b> הנני עתיד לפרשו בשרש<b> יָצַע</b>, כי היציעים הם הצלעות והתאים היו בנויות סביב חוץ לכותל בית המקדש, ואלו הצלעות היו תחתיים שניים ושלישיים זו על גב זו והיציע התחתונה חמש באמה רחבה וכנגד תקרה של זו היציע התחחונה היה כונס כותל ההיכל אמה אחת ועל אותה האמה היו שוכבות קורות היציע התחתונה והיה עולה כותל ההיכל מהיציע התחתונה ולמעלה בגרעון אמה אחרת שהיה עביו של כותל ההיכל גרוע אמה אחת ממה שהיה מלמטה. הנה היציע התיכונה רחבה שש אמות באותה אמה שכנס כותל ההיכל נוסף רחב על היציע התחתונה. וכן כנגד תקרת היציע התיכונה היה כונס כותל ההיכל אמה אחרת ועליה היו שוכבות קורות היציע התיכונה והיה עולה כותל ההיכל מהיציע התכונה ולמעלה במגרעת אמה אחת עד למעלה. הנה היציע השלישית שבע אמות רחבה באותה אמה שכנס כותל ההיכל נוסף רחבה על התיכונה אמה. וזה פירוש <b>כִּי מִגְרָעוֹת נָתַן לַבַּיִת סָבִיב חוּצָה</b> ובאותם המגרעות היו שוכבות ראשי הקורות כדי שלא ינקוב הכותל להנחת הקורות. וזהו שאמר לְבִלְתִּי אֲחֹז בְּקִירוֹת הַבָּיִת <small>(שם)</small>.
<h3>גרף</h3>
נַחַל קִישׁוֹן <b>גְּרָפָם</b> <small>(שופטים ה, כא)</small>, תרגום וְאֶת הַיָּעִים <small>(שמות לח, ג)</small>, <b>וְיָת מַגְרוֹפְיָתָא</b>. ודומה לו בדברי רבותינו <small>(פסחים נח ע"ב)</small>, גורפין מתחת רגלי הבהמה. <b>בְּאֶגְרֹף</b> רֶשַׁע <small>(ישעיה נח, ד)</small>, בְּאֶבֶן אוֹ <b>בְאֶגְרֹף</b> <small>(שמות כא, יח)</small>, ה<b>אל"ף</b> נוספת כ<b>אל"ף</b> <b>אֶזְרוֹעַ</b> והוא חתיכת עפר. וכן תַּחַת <b>מֶגְרְפֹתֵיהֶם</b> <small>(יואל א, יז)</small>, וה<b>מ"ם</b> בסגול. אבל בדברי רבותינו ז"ל דומה כי אגרוף היא היד הכפופה בלא הכוהן שעושין בני אדם להכות בה כמו שאמרו <small>(סנהדרין כא ע"א)</small> והן הן אגרופין של בית דוד. ועוד אמרו בעלי אגרופין. ועוד אמרו <small>(כלים פרק יז, משנה יב)</small> אגרוף גדול זה אגרופו של בן בטיח. ואמרו <small>(סוכה כא ע"א)</small>, מודה רבי יהודה כמלא אגרוף.
<h3>גרשׁ</h3>
הִנְנִי<b> גֹרֵשׁ</b> מִפָּנֶיךָ <small>(שמות לד, יא)</small>, וְאִשָּׁה <b>גְּרוּשָׁה</b> מֵאִישָׁהּ <small>(ויקרא כא, ז)</small>, הָרִימוּ <b>גְרֻשֹׁתֵיכֶם</b> מֵעַל עַמִּי <small>(יחזקאל מה, ט)</small>, פירוש המסים שאתם גודשים ומשליכים עליהם הרימו אותם מעליהם. ויונתן תרגם <b>סְלִיקוּ תִקְלַתְכוֹן מִגוֹ עַמִי וַיִּגְרְשׁוּ</b> מֵימָיו רֶפֶשׁ וָטִיט <small>(ישעיה נז, כ)</small>. <b>והנפעל</b> כַּיָּם <b>נִגְרָשׁ</b> <small>(שם)</small>, פירוש כים שהוא מתנדנד בגליו ויוצאים אל השפה. <b>נִגְרַשְׁתִּי</b> מִנֶּגֶד עֵינֶיךָ <small>(יונה ב, ה)</small>, <b>וְנִגְרְשָׁה</b> וְנִשְׁקְהָ [וְנִשְׁקְעָה] כִּיאוֹר מִצְרָיִם <small>(עמוס ח, ח)</small>. <b>והפעל הכבד</b> [פִּעֵל]<b> גָּרֵשׁ</b> הָאָמָה הַזֹּאת <small>(בראשית כא, י)</small>, <b>ושלא נזכר פועלו</b> [פֻּעַל] כִּי <b>גֹרְשׁוּ</b> מִמִּצְרַיִם <small>(שמות יב, לט)</small>, <b>והשם</b> <b>גֶּרֶשׁ</b> יְרָחִים <small>(דברים לג, יד)</small>, בשש נקדות והוא זמן שהפירות מניצים ופורחים בכח היה כאילו הירח מגרש אותם לחוץ. <b>והשם עוד</b> בתוספת <b>מ"ם</b> <b>מִגְרָשׁ</b> לְמַעַן <b>מִגְרָשָׁהּ</b> לָבַז <small>(יחזקאל לו, ה)</small>, והוא שם במקום מקור כאילו אמר למען גרוש אותה לבז. וזה השם עוד לפרזות אשר הם חוץ לעיר <b>וּמִגְרָשׁ</b> לֶעָרִים <small>(במדבר לה, ב)</small>, <b>וּמִגְרְשֵׁי</b> הֶעָרִים <small>(שם ד)</small>. ומשקל אחר לְקוֹל זַעֲקַת חֹבְלָיִךְ יִרְעֲשׁוּ <b>מִגְרֹשׁוֹת</b> <small>(יחזקאל כז, כח)</small>, ונקראו כן לפי שהם חוץ לעיר כאילו נגרשו מן העיר.
<h3>גרשֹ</h3>
<b>גֶּרֶשׂ</b> כַּרְמֶל <small>(ויקרא ב, יד)</small>, בשש נקודות, <b>מִגִּרְשָׂהּ</b> וּמִשַּׁמְנָהּ <small>(שם טז)</small>, כבר זכרנום בשרש <b>גרס</b>.
<h3>גשׁשׁ</h3>
<b>נְגַשְׁשָׁה</b> כַעִוְרִים קִיר <small>(ישעיה נט, י)</small>, וכאין עינים <b>נְגַשֵּׁשָׁה</b> <small>(שם)</small> הראשון מוקל והשני דגוש ענין משוש.
<h3>גשׁם</h3>
<b>הַגֶּשֶׁם</b> וְהַשֶּׁלֶג <small>(ישעיה נה, י)</small>, בשש נקודות, <b>גֶּשֶׁם</b> שׁוֹטֵף <small>(יחזקאל יג, יא)</small>, <b>וְגֶשֶׁם</b> מִטְרוֹת עֻזּוֹ <small>(איוב לז, ו)</small>, וַיּוֹרֶד לָכֶם <b>גֶּשֶׁם</b> <small>(יואל ב, כג)</small>, הוא המטר החזק, וכן נָטַע אֹרֶן <b>וְגֶשֶׁם</b> יְגַדֵּל <small>(ישעיה מד, יד)</small>. וכן אמר התרגום <b>וּמִטְרָא יְרַבֵּי</b>. והוצרך לומר וגשם יגדל? כי הדבר ידוע כי הגשם יגדל הכל אלא בא לומר שאף על פי שהוא נוטע העץ לשם עבודה זרה הגשם יגדל אותו. והרי הגשם בשליחות השם יתברך וברצונו בא אף על פי כן עולם כמנהגו נוהג. כמו שאמרו רבותינו ז"ל בזה הענין <small>(עבודה זרה נד ע"ב)</small>, הרי שגזל סאה של חטים וזרעה דין הוא שלא תצמח אלא עולם כמנהגו נוהג ושוטים שקלקלו עתידין ליתן את הדין. אבל יש מפרשים בו שם אילן. ויש מפרשים כמו <b>גוף</b> מלשון הארמיה <b>גִּשְׁמֵהּ</b> יִצְטַבַּע <small>(דניאל ד, ל)</small>. והנכון הוא כמו שפירשנו ענין מטר. והקבוץ ו וְנָתַתִּי <b>גִשְׁמֵיכֶם</b> בְּעִתָּם <small>(ויקרא כו, ד)</small>. <b>והשם</b> במשקל אחר לֹא <b>גֻשְׁמָהּ</b> בְּיוֹם זָעַם <small>(יחזקאל כב, כד)</small>, ה<b>ה"א</b> מפיק ולפיכך נאמר שהוא שם והנפרד <b>גֹּשֶׁם</b> בפלס <b>גֹּרֶל</b>. ובא מחובר בשורק כמו הַלְלוּהוּ כְּרֹב<b> גֻּדְּלוֹ</b> <small>(תהלים קנ, ה)</small>, ופירושו ולא ירד גשׁמה ביום זעם. ויתכן להיות <b>גֻשְׁמָהּ מבנין שלא נזכר פועלו</b> [פֻּעַל] והמפיק לתפארת הקריאה לא לצורך המפיק. וכן וְתַעֲלֻמָהּ יֹצִא אוֹר <small>(איוב כח, יא)</small>, כְּבִכּוּרָהּ בְּטֶרֶם קַיִץ <small>(ישעיה כח, ד)</small>, וְגֻלָּהּ עַל רֹאשָׁהּ <small>(זכריה ד, ב)</small>.<b> והפעל הנוסף</b> [הִפְעִיל] הֲיֵשׁ בְּהַבְלֵי הַגּוֹיִם <b>מַגְשִׁמִים</b> <small>(ירמיה יד, כב)</small>.
<h3>גת</h3>
חֹבֵט חִטִּים <b>בַּגַּת</b> <small>(שופטים ו, יא)</small>, וּבְגָדֶיךָ כְּדֹרֵךְ <b>בְּגַת</b> <small>(ישעיה סג, ב)</small>, כִּי מָלְאָה <b>גַּת</b> <small>(יואל ד, יג)</small>. והוא לעולם פתח ואפילו בהפסק. והקבוץ דֹרְכִים<b> גִּתּוֹת</b> בַּשַּׁבָּת <small>(נחמיה יג, טו)</small>, ענינם ידוע. לַמְנַצֵּחַ עַל <b>הַגִּתִּית</b> <small>(תהלים ה, א)</small>, פירשו בו כי עשה דוד את המזמור הזה בהיותו בגת פלשתים.
<b>ואשר הם בני ארבע אותיות</b>
<h3>גבעל</h3>
וְהַפִּשְׁתָּה <b>גִּבְעֹל</b> <small>(שמות ט, לא)</small>, הוא קנה הפשתן רצונו לומר כי הפשתה היתה בקנה שלדת לפיכך נכתה.
<h3>גזבר</h3>
עַל יַד מִתְרְדָת <b>הַגִּזְבָּר</b> <small>(עזרא א, ח)</small>, הוא הפקיד והאוצר ובארמית לְכֹל <b>גִּזַּבְרַיָּא</b> דִּי בַּעֲבַר נַהֲרָה <small>(עזרא ז, כא)</small>.
<h3>גלמד</h3>
הַלַּיְלָה הַהוּא יְהִי <b>גַלְמוּד</b> <small>(איוב ג, ז)</small>, שומם ויחיד, וכן שְׁכוּלָה <b>וְגַלְמוּדָה</b> <small>(ישעיה מט, כא)</small>.
<h3>גנזך</h3>
<b>וְגַנְזַכָּיו</b> וַעֲלִיֹּתָיו <small>(דברי הימים א' כח, יא)</small>.
<h3>גרגר</h3>
שְׁנַיִם שְׁלשָׁה <b>גַּרְגְּרִים</b> בְּרֹאשׁ אָמִיר <small>(ישעיה יז, ו)</small>. <b>גרנ"ש</b> בלע"ז. ודומה לו בדברי רבותינו ז"ל גרגרת הבד. וענין אחר וַעֲנָקִים <b>לְגַרְגְּרֹתֶיךָ</b> <small>(משלי א, ט)</small>, וכבר זכרנוהו בשרש <b>גרר</b> ו<b>גרה</b>.
נשלמה אות ה<b>גימ"ל</b>
<h2><span style="color:Gray;">אות הד'</span></h2>
<h3>דד</h3>
<b>דַּדֶּיהָ</b> יְרַוֻּךָ בְכָל עֵת <small>(משלי ה, יט)</small>, עִשּׂוּ<b> דַּדֵּי</b> בְּתוּלֵיהֶן <small>(יחזקאל כג, ג)</small>, כִּי אוֹתָהּ שָׁכְבוּ בִנְעוּרֶיהָ וְהֵמָּה עִשּׂוּ <b>דַּדֵּי</b> בְתוּלֶיהָ <small>(שם ח)</small> הם השדים.
<h3>דאב</h3>
עֵינִי <b>דָאֲבָה</b> מִנִּי עֹנִי <small>(תהלים פח, י)</small>, וְכָל נֶפֶשׁ <b>דָּאֲבָה</b> מִלֵּאתִי <small>(ירמיה לא, כה)</small>. <b>והפעל הכבד</b> [הִפְעִיל] בהנחת <b>עי"ן</b> הפעל <b>וּמְדִיבֹת</b> נָפֶשׁ <small>(ויקרא כו, טו)</small>, משפטו מדאיבות. <b>והשם</b> וּלְפָנָיו תָּדוּץ <b>דְּאָבָה</b> <small>(איוב מא, יד)</small>. והמקור מן הקל וְלֹא יוֹסִיפוּ <b>לְדַאֲבָה</b> <small>(ירמיה לא, יב)</small> בשקל לְאַהֲבָה אֶת י"י אֱלֹהֶיךָ <small>(דברים ל, כ)</small>. <b>והשם</b> במשקל אחר <b>וְדַאֲבוֹן</b> נָפֶשׁ <small>(דברים כח, סה)</small>, ענינו העצבון והדאגה.
<h3>דאג</h3>
<b>וְדָאַג</b> לָנוּ <small>(שמואל א' ט, ה)</small>, עֲוֹנִי אַגִּיד <b>אֶדְאַג</b> מֵחַטָּאתִי <small>(תהלים לח, יט)</small>, וְהָרָעָב אֲשֶׁר אַתֶּם<b> דֹּאֲגִים</b> מִמֶּנּוּ <small>(ירמיה מב, טז)</small>, וּבִשְׁנַת בַּצֹּרֶת לֹא <b>יִדְאָג</b> <small>(ירמיה יז, ח)</small>, קמץ בזקף והוא על דרך ההשאלה אֲנִי <b>דֹאֵג</b> אֶת הַיְּהוּדִים <small>(ירמיה לח, יט)</small>, וְאֶת מִי <b>דָּאַגְתְּ</b> וַתִּירְאִי <small>(ישעיה נז, יא)</small>. <b>והשם</b> וְאִם לֹא <b>מִדְּאָגָה</b> <small>(יהושע כב, כד)</small>, ענינם הפחד והעצבון על העתיד.
<h3>דאה</h3>
כַּאֲשֶׁר<b> יִדְאֶה</b> הַנָּשֶׁר <small>(דברים כח, מט)</small>, <b>וַיֵּדֶא</b> עַל כַּנְפֵי רוּחַ <small>(תהלים יח, יא)</small>, ענינם יעוף. וְאֶת <b>הַדָּאָה</b> <small>(ויקרא יא, יד)</small>, עוף ששמה כן. ואפשר שנקראת כן לפי שתעוף ביותר.
<h3>דב</h3>
וְרֹבַע הַקַּב חִרְייוֹנִים [<b>דִּבְיוֹנִים</b>] <small>(מלכים ב' ו, כה)</small>, ענינו צואת יונים. ודומה לתרגום כִּי יָזוּב זוֹב <small>(ויקרא טו, כה)</small>, <b>אֲרֵי יְדוּב דּוֹב</b> כלומר מה שיזוב מן היונים. ולשון כבוד קרי כן כי הכתיב <b>חִרְייוֹנִים</b> שאינו לשון כבוד. וכן כתיב <b>לְמֹחָראוֹת</b> וקרי <b>לְמוֹצָאוֹת</b> <small>(מלכים ב' י, כז)</small>, כתיב <b>חֹרָיהָם</b> וקרי <b>צוֹאָתָם</b> <small>(מלכים ב' יח, כז)</small>. וכן אמר בו התרגום <b>וְרִבְעַת קַבָּא דְזֶבֶל מַפְקַת יוֹנַיָא</b>. וכתב רבי יונה שהיו משמשים בו להדליק האש מפני חסרון העצים אצלם מפני המצור. ואדוני אבי ז"ל פירש דביונים כמו <b>שֶׁבְּיוֹנִים</b>, כלומר הזרע שבזפק היונים היו מוציאין לאכול מפני הרעב, כי היונים היו עפים רחוק ואוכלין הזרע ובאים אל קנם והם היו מוציאין מה שבזפק ואוכלים.
<h3>דבב</h3>
<b>דּוֹבֵב</b> שִׂפְתֵי יְשֵׁנִים <small>(שיר השירים ז, י)</small>. <b>והשם</b> וּמוֹצִא<b> דִבָּה</b> הוּא כְסִיל <small>(משלי י, יח)</small>, וַיָּבֵא יוֹסֵף אֶת <b>דִּבָּתָם</b> רָעָה <small>(בראשית לז, ב)</small>, ענינם דבור. אך הפרט יש בין <b>מוציא</b> דבה <b>ומביא</b> דבה, כי <b>מביא</b> דבה הוא אמת כמו יוסף שאמר <b>וַיָּבֵא</b> יוֹסֵף אֶת דִּבָּתָם רָעָה כי אמת שהיו שונאים אותו ומדברים עליו רעה, אך <b>מוציא</b> דבה, הוא שקר ודבר מגונה כמו וַיֹּצִיאוּ <b>דִּבַּת</b> הָאָרֶץ <small>(במדבר יג, לב)</small> מוֹצִאֵי <b>דִבַּת</b> הָאָרֶץ <small>(במדבר יד, לז)</small>. ויש בלא מוציא ובלא מביא והענין מורה עליו כִּי שָׁמַעְתִּי <b>דִּבַּת</b> רַבִּים <small>(תהלים לא, יד)</small>, <b>וְדִבָּתְךָ</b> לֹא תָשׁוּב <small>(משלי כה, י)</small>.
<h3>דבא</h3>
וּכְיָמֶיךָ<b> דָּבְאֶךָ</b> <small>(דברים לג, כה)</small>, פירושו לפי ענינו תקפך. וכן תרגם אנקלוס <b>וּכְיוֹמֵי עוּלֵמָתָךְ תָּקְפָּךְ</b>, כלומר שתהיה חזק בימי הזקנה כבימי הנערות. ואדוני אבי ז"ל פירש <b>דָּבְאֶךָ</b> זקנתך הפוך <b>דַאֲבוֹן</b> נָפֶשׁ <small>(דברים כח, סה)</small>, כי ימי הזקנה ימי רעה ודאבון וענינו כמו שפירש המתרגם.
<h3>דבל</h3>
פֶלַח <b>דְּבֵלָה</b> <small>(שמואל א' ל, יב)</small>, <b>דְּבֶלֶת</b> תְּאֵנִים <small>(מלכים ב' כ, ז)</small>. והקבוץ בלשון זכרים וּמָאתַיִם <b>דְּבֵלִים</b> <small>(שמואל א' כה, יח)</small>, <b>דְּבֵלִים</b> וְצִמֻּקִים <small>(דברי הימים א' יב, מ)</small>, היא חתיכת תאנים יבשות מקובצות ודרוסות יחד עד שנעשות גוף אחד.
<h3>דבק</h3>
<b>וְדָבַק</b> בְּאִשְׁתּוֹ <small>(בראשית ב, כד)</small>, <b>דָּבְקָה</b> נַפְשִׁי אַחֲרֶיךָ <small>(תהלים סג, ט)</small>. ובצרי רַק בְּחַטֹּאות יָרָבְעָם בֶּן נְבָט אֲשֶׁר הֶחֱטִיא אֶת יִשְׂרָאֵל <b>דָּבֵק</b> <small>(מלכים ב' ג, ג)</small>, וּלְשׁוֹנָם לְחִכָּם <b>דָּבֵקָה</b> <small>(איוב כט, י)</small>, מַפְּלֵי בְשָׂרוֹ <b>דָבֵקוּ</b> <small>(איוב מא, ט)</small>. כַּאֲשֶׁר <b>יִדְבַּק</b> הָאֵזוֹר אֶל מָתְנֵי אִישׁ <small>(ירמיה יג, יא)</small> <b>וּלְדָבְקָה</b> בוֹ <small>(דברים ל, כ)</small>, מקור. <b>והתאר</b> וְיֵשׁ אֹהֵב <b>דָּבֵק</b> מֵאָח <small>(משלי יח, כד)</small>, <b>דְּבֵקָה</b> לִכְנַף הַכְּרוּב <small>(דברי הימים ב' ג, יב)</small>. <b>והשם</b> אֹמֵר <b>לַדֶּבֶק</b> טוֹב הוּא <small>(ישעיה מא, ז)</small>, בשש נקודות. והקבוץ בֵּין <b>הַדְּבָקִים</b> וּבֵין הַשִּׁרְיָן <small>(דברי הימים ב' יח, לג)</small>. <b>ומה שלא נזכר פועלו</b> [פֻּעַל] מהדגוש ורגבים יְדֻבָּקוּ <small>(איוב לח, לח)</small> אִישׁ בְּאָחִיהוּ <b>יְדֻבָּקוּ</b> <small>(איוב מא, ט)</small>, ענינם ענין חבור. <b>והפעל הנוסף</b> [הִפְעִיל] העובר<b> וְהִדְבַּקְתִּי</b> דְגַת יְאֹרֶיךָ בְּקַשְׂקְשֹׂתֶיךָ <small>(יחזקאל כט, ד)</small>, וּלְשׁוֹנְךָ <b>אַדְבִּיק</b> אֶל חִכֶּךָ <small>(יחזקאל ג, כו)</small>, <b>מֻדְבָּק</b> מַלְקוֹחָי <small>(תהלים כב, טז)</small>, והוא קמץ אף על פי שהוא סמוך כמו מַתָּן אָדָם יַרְחִיב לוֹ <small>(משלי יח, טז)</small>. או יהיה חסר<b> למ"ד</b> השמוש והיה ראוי מדבק למלקוחי. ויש שיתפרשו ענין השגה <b>וַיַּדְבֵּק</b> אֹתוֹ בְּהַר הַגִּלְעָד <small>(בראשית לא, כג)</small>,<b> וַיַּדְבְּקוּ</b> פְלִשְׁתִּים אֶת שָׁאוּל <small>(שמואל א' לא, ב)</small>,<b> וַיַּדְבְּקוּ</b> גַם הֵמָּה אַחֲרֵיהֶם <small>(שמואל א' יד, כב)</small>, היו ראויים וַיַּדְבִּיקוּ כמו<b> וַיַּדְבִּיקוּ</b> אַחֲרָיו <small>(שופטים כ, מה)</small>. והקל פֶּן <b>תִּדְבָּקַנִי</b> הָרָעָה וָמַתִּי <small>(בראשית יט, יט)</small>, וְהָרָעָב אֲשֶׁר אַתֶּם דֹּאֲגִים מִמֶּנּוּ שָׁם <b>יִדְבַּק</b> אַחֲרֵיכֶם <small>(ירמיה מב, טז)</small>. וכן תרגום וַיַּשִּׂגֵם <small>(בראשית מד, ו)</small> <b>וְאַדְבֵּיקִנּוּן</b>. כל אלו ענין רדיפה והשגה ואינם יוצאים חוץ מהענין הראשון אבל הם מענינם כי המשיג את חברו דבק בו.
<h3>דבר</h3>
וְאֵין <b>דֹּבֵר</b> אֵלָיו <small>(איוב ב, יג)</small>, כֵּן בְּנוֹת צְלָפְחָד <b>דֹּבְרֹת</b> <small>(במדבר כז, ז)</small>, <b>דָּבָר דָּבֻר</b> עַל אָפְנָיו <small>(משלי כה, יא)</small>, <b>הַדֹּבְרוֹת</b> עַל צַדִּיק עָתָק <small>(תהלים לא, יט)</small>.<b> והנפעל</b> רוצה לומר בו ההתמדה בדבור לפיכך הוא בלשון נפעל אָז<b> נִדְבְּרוּ</b> יִרְאֵי י"י <small>(מלאכי ג, טז)</small>, <b>הַנִּדְבָּרִים</b> בְּךָ <small>(יחזקאל לג, ל)</small>, מַה <b>נִּדְבַּרְנוּ</b> עָלֶיךָ <small>(מלאכי ג, יג)</small>. <b>והכבד</b> [פִּעֵל] <b>דִּבֶּר</b> הָאִישׁ אֲדֹנֵי הָאָרֶץ <small>(בראשית מב, ל)</small>, וַיְכַל <b>לְדַבֵּר</b> אִתּוֹ <small>(בראשית יז, כב)</small>, רוּחַ י"י <b>דִּבֶּר</b> בִּי וּמִלָּתוֹ עַל לְשׁוֹנִי <small>(שמואל ב' כג, ב)</small>, פֶּה אֶל פֶּה <b>אֲדַבֶּר</b> בּוֹ <small>(במדבר יב, ח)</small>, אָז <b>דִּבַּרְתָּ</b> בְחָזוֹן לַחֲסִידֶיךָ <small>(תהלים פט, כ)</small>, <b>דִּבְּרָה</b> לְשׁוֹנִי בְחִכִּי <small>(איוב לג, ב)</small>, <b>וַיְדַבֵּר</b> יְהוֹנָתָן בְּדָוִד טוֹב <small>(שמואל א' יט, ד)</small>,<b> וַיְדַבֵּר</b> י"י אֶל מֹשֶׁה לֵּאמֹר <small>(שמות ו, י)</small>, אֶת גְּבֻלְךָ כַּאֲשֶׁר <b>דִּבֶּר</b> לָךְ <small>(דברים יב, כ)</small>, וַאֲשֶׁר <b>דִּבֶּר</b> לִי <small>(בראשית כד, ז)</small>, וְלֹא יָכְלוּ <b>דַּבְּרוֹ</b> לְשָׁלֹם <small>(בראשית לז, ד)</small>, פירוש לדבר אתו, נִכְבָּדוֹת <b>מְדֻבָּר</b> בָּךְ <small>(תהלים פז, ג)</small>,<b> וַיְדַבֵּר</b> הָעָם בֵּאלֹהִים וּבְמֹשֶׁה <small>(במדבר כא, ה)</small>, <b>וַתְּדַבֵּר</b> מִרְיָם וְאַהֲרֹן בְּמֹשֶׁה <small>(במדבר יב, א)</small>, תֵּשֵׁב בְּאָחִיךָ <b>תְדַבֵּר</b> <small>(תהלים נ, כ)</small>, <b>וְדִבַּרְתִּי</b> עַל הַנְּבִיאִים <small>(הושע יב, יא)</small>, <b>דִּבַּרְתִּי</b> אֲנִי עִם לִבִּי <small>(קהלת א, טז)</small>, כלומר חשבתי כמו שבא גם כן לשון האמירה בזה הענין. <b>ושלא נזכר פועלו ממנו</b> [פֻּעַל] בַּיּוֹם <b>שֶׁיְּדֻבַּר</b> בָּהּ <small>(שיר השירים ח, ח)</small>. <b>וההתפעל</b> וַיִּשְׁמַע אֶת הַקּוֹל <b>מִדַּבֵּר</b> אֵלָיו <small>(במדבר ז, פט)</small>, משפטו <b>מִתְדַּבֵּר</b>. <b>והשם</b> <b>דָּבָר</b>, <b>דָּבָר</b> גָּדוֹל <small>(מלכים ב' ה, יג)</small>,<b> וּדְבַר</b> מַה יַּרְאֵנִי <small>(במדבר כג, ג)</small>, סמוך למלת מה,<b> וּדְבָרִים</b> אֲחָדִים <small>(בראשית יא, א)</small>. ובתוספת <b>ה"א</b> <b>דִּבְרָה</b>, עַל <b>דִּבְרַת</b> בְּנֵי הָאָדָם <small>(קהלת ג, יח)</small>, עַל <b>דִּבְרָתִי</b> מַלְכִּי צֶדֶק <small>(תהלים קי, ד)</small>. או בדגש <b>דַּבְּרָה</b>, יִשָּׂא <b>מִדַּבְּרֹתֶיךָ</b> <small>(דברים לג, ג)</small>, או בתוספת <b>מ"ם</b> <b>מִדְבָּר, וּמִדְבָּרֵיךְ</b> נָאוֶה <small>(שיר השירים ד, ג)</small>, או בדגש מבלי תוספת <b>דִּבֵּר, וְהַדִּבֵּר</b> אֵין בָּהֶם <small>(ירמיה ה, יג)</small>, תְּחִלַּת <b>דִּבֶּר</b> י"י בְּהוֹשֵׁעַ <small>(הושע א, ב)</small>. וענין הכל כמו אמירה אלא שיש הפרש ביניהם בשמוש הלשון, כי האמירה אינה מבלי סמיכה אל אחר והדבור הוא מבלי סמיכה אל אחר כי הוא מורה על עקר הדבור שהוא באדם, כמו שתאמר אדם חי מדבר ולא תאמר אדם חי אומר אלא אם הסמכנו פלוני אומר לפלוני. ואף על פי שאין הסמיכה כתובה לפעמים הענין מובן כי המאמר עם הסמיכה. כמו אִמְרִי נָא אֲחֹתִי אָתְּ <small>(בראשית יב, יג)</small>, כי בודאי ירצה לומר אמרי לשואלים אותך. וכן הדומים לו על זה הדרך. ולא יאמר לשון דבור על שאינו מדבר אפילו דרך משל כמו שיאמר לשון ספור והגדה כמו וְיֹאמְרוּ לְךָ הִנֵּנוּ <small>(איוב לח, לה)</small>, וְעוֹף הַשָּׁמַיִם וְיַגֶּד לָךְ <small>(איוב יב, ז)</small>, וִיסַפְּרוּ לְךָ דְּגֵי הַיָּם <small>(איוב יב, ח)</small>, וכן בקשר יש הפרש ביניהם כי המאמר קשור עם <b>אֶל</b> ועם <b>למ"ד</b> השמוש לבד והדבור קשור גם כן עם <b>בי"ת</b> השמוש ועם <b>אֶת</b> ולא כן המאמר. ומה שאמר אָמַרְתִּי אֲנִי בְּלִבִּי <small>(קהלת ב, א)</small>, ענינו חשבתי. וכן הָאֹמְרָה בִּלְבָבָהּ <small>(ישעיה מז, ח)</small>. ויש כמו ענין עַל <b>דְּבַר</b> הַצְפַרְדְּעִים <small>(שמות ח, ח)</small>, עַל <b>דְּבַר</b> הַכֶּסֶף <small>(בראשית מג, יח)</small>, על ענין הצפרדעים, על ענין הכסף. וְזֶה <b>הַדָּבָר</b> אֲשֶׁר מָל יְהוֹשֻׁעַ <small>(יהושע ה, ד)</small>, זה הענין שבעבורו מל יהושע, אֵין מַחְסוֹר כָּל <b>דָּבָר</b> <small>(שופטים יט, יט)</small> שום ענין בעולם מכל המינים אשר האדם צריך אליהם, וְלֹא יָמוּת מִכָּל לִבְנֵי יִשְׂרָאֵל <b>דָּבָר</b> <small>(שמות ט, ד)</small>, וְאֵין מַכְלִים <b>דָּבָר</b> <small>(שופטים יח, ז)</small>, וְלֹא יִרְאֶה בְךָ עֶרְוַת <b>דָּבָר</b> <small>(דברים כג, טו)</small>, שום ערוה בעולם. ויתכן לפרש כמוהם עַל <b>דִּבְרָתִי</b> מַלְכִּי צֶדֶק <small>(תהלים קי, ד)</small>, עַל <b>דִּבְרַת</b> בְּנֵי הָאָדָם <small>(קהלת ג, יח)</small>, וכמוהם רבים. וענין אחר <b>דֶּבֶר</b> כָּבֵד מְאֹד <small>(שמות ט, ג)</small>, בשש נקודות והוא ענין מיתה, וממנו אֱהִי<b> דְבָרֶיךָ</b> מָוֶת <small>(הושע יג, יד)</small>. <b>והפעל הנוסף ממנו</b> [הִפְעִיל]<b> יַדְבֵּר</b> עַמִּים תַּחְתֵּינוּ <small>(תהלים מז, ד)</small>. <b>והפעל הכבד</b> <b>וַתְּדַבֵּר</b> אֶת כָּל זֶרַע הַמַּמְלָכָה <small>(דברי הימים ב' כב, י)</small>. ויש מפרשים מזה אָז <b>יְדַבֵּר</b> אֵלֵימוֹ בְאַפּוֹ <small>(תהלים ב, ה)</small>. ומפרשים אלימו כמו אֵילֵי הָאָרֶץ <small>(יחזקאל יז, יג)</small>. ויש מפרשים מהענין הזה הַמַּכִּים אֶת מִצְרַיִם בְּכָל מַכָּה <b>בַּמִּדְבָּר</b> <small>(שמואל א' ד, ח)</small>. או הוא כמשמעו ופירושו שהכם על ים סוף בכל מכה כמו שאמר את הַיָּד הַגְּדֹלָה <small>(שמות יד, לא)</small>, שהכם בעשר מכות. ופירוש במדבר במדבר ים סוף. ויונתן תרגם <b>וּלְעַמֵיהּ עֲבַד פְּרִישָׁן בְּמַדְבְּרָא</b>. ואדוני אבי ע"ה פירשו כמו <b>דָּבָר</b> מן <b>וּמִדְבָּרֵיךְ</b> נָאוֶה <small>(שיר השירים ד, ג)</small>. וכן פירושו אמרו אלה האלהים שהכו את מצרים בבל מכה בדברו ובמצותו לבד ועתה הוא בעצמו בא מי יצילנו מידו. <b>מִדְבַּר</b> סִינָי <small>(שמות יט, א)</small>, אֵת כָּל <b>הַמִּדְבָּר</b> הַגָּדוֹל <small>(דברים א, יט)</small>, מקום שימם שאינו נעבד ונושב. וכן מקום מרעה הבהמות יקרא <b>מִדְבָּר</b> רחוק מן העיר או סמוך לעיר כמו עַל פְּנֵי דֶרֶךְ אֶת <b>הַמִּדְבָּר</b> <small>(שמואל ב' טו, כג)</small>. וענין אחר כְּעֵדֶר בְּתוֹךְ <b>הַדָּבְרוֹ</b> <small>(מיכה י, יב)</small>, מנהגו. ובא בשתי ידיעות כמו בְּתוֹךְ הָאָהֳלִי <small>(יהושע ז, כא)</small>, וְנָתַן אֶת הָעֶרְכְּךָ <small>(ויקרא כז, כג)</small>, וה<b>דל"ת</b> מעמדת בגעיא ומשפטה להחטף כמו וְרָעוּ כְבָשִׂים <b>כְּדָבְרָם</b> <small>(ישעיה ה, יז)</small>. ופירושו כמנהגם ודומה לתרגום וַיִּנְהַג <small>(בראשית לא, יח)</small> <b>וּדְבַר</b>. והנכון כי מזה נקרא <b>מִדְבָּר</b> מקום מרעה הבהמות לפי שהרועה נוהג שם הבהמות, וַיִּנְהַג אֶת הַצֹּאן אַחַר <b>הַמִּדְבָּר</b> <small>(שמות ג, א)</small>. כתרגומו <b>בָתַר שְׁפַר רַעֲיָא לְמַדְבְּרָא</b>. ומזה הענין אֲשִׂימֵם <b>דֹּבְרוֹת</b> בַּיָּם <small>(מלכים א' ה, כג)</small>, והם הקורות הגדולות שקושרין אותן בראשיהן ומנהיגין אותן בים וקורין אותן בלע"ז <b>צַאטַארַ</b> [רטץ] <b>וְלַדְּבוֹרָה</b> אֲשֶׁר בְּאֶרֶץ אַשּׁוּר <small>(ישעיה ז, יח)</small>. עֲדַת <b>דְּבוֹרִים</b> <small>(שופטים יד, ח)</small>, סַבּוּנִי <b>כִדְבוֹרִים</b> <small>(תהלים קיח, יב)</small>, כַּאֲשֶׁר תַּעֲשֶׂינָה <b>הַדְּבֹרִים</b> <small>(דברים א, מד)</small>, <b>אביילא"ש</b> בלע"ז. לַהֵיכָל <b>וְלַדְּבִיר</b> <small>(מלכים א' ו, ה)</small>, ידוע. והוא הבית הפנימי, כמו שאמר וַיִּבֶן לוֹ מִבַּיִת <b>לִדְבִיר</b> לְקֹדֶשׁ הַקֳּדָשִׁים <small>(מלכים א' א' ו,. ואמר <b>וּדְבִיר</b> בְּתוֹךְ הַבַּיִת מִפְּנִימָה הֵכִין לְתִתֵּן שָׁם אֶת אֲרוֹן בְּרִית י"י <small>(מלכים א' א' ו, והבית החיצון נקרא היכל.
<b>דבשׁ</b>
<b>דְּבַשׁ</b> וְחָלָב <small>(שיר השירים ד, יא)</small>, ידוע. ונקראו התמרים דבש. וְכִפְרֹץ הַדָּבָר הִרְבּוּ בְנֵי יִשְׂרָאֵל רֵאשִׁית דָּגָן תִּירוֹשׁ וְיִצְהָר <b>וּדְבַשׁ</b> וְכֹל תְּבוּאַת שָׂדֶה <small>(דברי הימים ב' לא, ה)</small>. ולא יתכן לפרשו דבש ממש כי אין מביאים בכורים מהדבש. וכן פירשו רבותינו ז"ל <small>(מנחות פד ע"א)</small>, אֶרֶץ זֵית שֶׁמֶן <b>וּדְבָשׁ</b> <small>(דברים ח, ח)</small>. וְעַל <b>דַּבֶּשֶׁת</b> גְּמַלִּים <small>(ישעיה ל, ו)</small>, חטוטרת הגמל הרכה, גבנון שעולה לו על גבו. וכן אמר בו התרגום <b>וְעַל חִטוּרִיאַת גַמְלִין</b>.
<h3>דגה</h3>
<b>וְיִדְגּוּ</b> לָרֹב בְּקֶרֶב הָאָרֶץ <small>(בראשית מח, טז)</small>, ענינו וירבו כמו הדגים. ויתכן להיות <b>דָּג, דָּגִים</b> מזה השרש. וסמיכות הרבים יוכיח שהוא בשוא <b>דְּגֵי</b> הַיָּם <small>(במדבר יא, כב)</small>, כמו מן <b>בָּנִים בְּנֵי</b>, מן <b>שְׁנַים שְׁנֵי</b>. וכן סמיכות <b>דָּגָה</b> <b>דְגַת</b> יְאֹרֶיךָ <small>(יחזקאל כט, ד)</small>, תִּבְאַשׁ <b>דְּגָתָם</b> <small>(ישעיה נ, ב)</small>, בשוא ואילו היה דגה מנחי ה<b>עי"ן</b> לא היה משתנה בסמיכות, כמו מן <b>קָמָה</b> <b>בְּקָמַת</b> רֵעֶךָ <small>(דברים כג, כו)</small>. אבל לפי שמצאנו מְבִיאִים <b>דָּאג</b> <small>(נחמיה יג, טז)</small>, כתוב ב<b>אל"ף</b> שהוא <b>עי"ן</b> הפעל וכן מצאנו הפעלה ממנו<b> דִיגוּם</b> <small>(ירמיה טז, טז)</small>, <b>והתאר</b> בהראות <b>עי"ן</b> הפעל <b>דַּוָּגִים</b> <small>(יחזקאל מז, י)</small>, <b>דַיָּגִים</b> <small>(ירמיה טז, טז)</small>, ונכתבם עוד בשרש <b>דּוּג</b>. והאמת כי נשתמשו בו בשני השרשים ורבים כמהו.
<h3>דגל</h3>
<b>דֶּגֶל</b> מַחֲנֵה יְהוּדָה <small>(במדבר ב, ג)</small>, בשש נקדות. והוא הנס שמרימין ראשי החיילות. <b>והפעל ממנו</b> דּוֹדִי צַח וְאָדוֹם<b> דָּגוּל</b> מֵרְבָבָה <small>(שיר השירים ה, י)</small>, וּבְשֵׁם אֱלֹהֵינוּ <b>נִדְגֹּל</b> <small>(תהלים כ, ו)</small>, אֲיֻמָּה <b>כַּנִּדְגָּלוֹת</b> <small>(שיר השירים ו, ד)</small>.
<h3>דגן</h3>
<b>דָּגָן</b> תִּירוֹשׁ וְיִצְהָר <small>(דברים כח, נא)</small>, וְאָסַפְתָּ<b> דְגָנֶךָ</b> <small>(דברים יא, יד)</small>. הוא שם החטה או שעורה או אחד משאר חמשת המינים אחר שנמרח.
<h3>דגר</h3>
קֹרֵא <b>דָגַר</b> <small>(ירמיה יז, יא)</small>, וּבָקְעָה <b>וְדָגְרָה</b> בְצִלָּהּ <small>(ישעיה לד, טו)</small>, ענין אסיפה וקיבוץ ודומה לתרגום חֳמָרִם חֳמָרִם <small>(שמות ח, י)</small> <b>דְּגוֹרִין דְּגוֹרִין</b>.
<h3>דדה</h3>
<b>אֶדַּדֶּה</b> כָל שְׁנוֹתַי <small>(ישעיה לח, טו)</small>, <b>אֶדַּדֵּם</b> עַד בֵּית אֱלֹהִים <small>(תהלים מב, ה)</small>, נפקדה מהם <b>תי"ו</b> התפעל והראוי<b> אֶתְדַּדֶּה</b>,<b> אֶתְדַּדֵּם</b>, וענינם הטלטול והנענוע וההלוך מעט מעט. וכן בדברי רבותינו ז"ל <small>(שבת קכח ע"ב)</small> האשה מדדה את בנה, מדדין עגלים וסיחין. ופירוש אדדם אדדה עמהם כלומר אתנועע עמהם.
<h3>דהב</h3>
שָׁבְתָה <b>מַדְהֵבָה</b> <small>(ישעיה יד, ד)</small>, <b>תאר</b> לעיר בבל שהיתה מלאה זהב, או שהיתת לוקחת הזהב מס מן הממלכות מתרגום זהב <b>דַּהֲבָא</b>.
<h3>דהם</h3>
לָמָּה תִהְיֶה כְּאִישׁ <b>נִדְהָם</b> <small>(ירמיה יד, ט)</small>, ענינו כאדם מבוהל שלא יוכל להעור בעת צרה <b>אשפרדו"ט</b> בלע"ז. ואדוני אבי ז"ל כתב כי מפרשים אותו מן הערבי שקורין למי שהוא מכוסה הלב מחולי <b>מדהו"ם</b>.
<h3>דהר</h3>
וְסוּס <b>דֹּהֵר</b> <small>(נחום ג, ב)</small>, <b>מִדַּהֲרוֹת דַּהֲרוֹת</b> אַבִּירָיו <small>(שופטים ה, כב)</small>, דריסות הסוס בכח הליכתו תקרא דהרה. ופירוש אביריו עד הסוסים האבירים. <b>תִּדְהָר</b> וּתְאַשּׁוּר <small>(ישעיה מא, יט)</small>, הוא עץ ממיני הארזים. ופירשו רבותינו <small>(בבא בתרא פ' ע"ב)</small>. תדהר שאגא, ופירוש רבי שלמה <b>ש"ף</b> בלע"ז.
<h3>דוב</h3>
<b>דֹּב</b> אֹרֵב הוּא לִי <small>(איכה ג, י)</small>, נֶהֱמֶה <b>כַדֻּבִּים</b> כֻּלָּנוּ <small>(ישעיה נט, יא)</small>, שְׁתַּיִם <b>דֻּבִּים</b> <small>(מלכים ב' ב, כד)</small>. הדגש להבלעות הנח בדוב והוא חיה ידועה. ואמר דובים על הנקבות כמו מן <b>נְמָלָה נְמָלִים</b>. גם נקראת היחידה דוב בלא <b>ה"א</b> הנקבה וּפָרָה <b>וָדֹב</b> תִּרְעֶינָה <small>(ישעיה יא, ז)</small>.
<h3>דוג</h3>
וְהָיָה יעָמְדוּ [עָמְדוּ] עָלָיו <b>דַּוָּגִים</b> <small>(יחזקאל מז, י)</small>, <b>דַּוָּגִים</b> <b>תאר</b> לצדי הדג. וב<b>יו"ד</b> תמורת ה<b>ו"ו</b> <b>לְדַוָּגִים</b> [<b>לְדַיָּגִים</b>] רַבִּים... <b>וְדִיגוּם</b> <small>(ירמיה טז, טז)</small>. ומלת <b>וְדִיגוּם</b> קצת מדקדקים אמרו שהוא מהפעל הכבד וראויה ה<b>יו"ד</b> להדגש. ויתכן שהיא מהפעל הנוסף והחסר <b>ה"א</b> הבנין והראוי <b>והדיגום</b>. וַיְמַן י"י <b>דָּג</b> גָּדוֹל <small>(יונה ב, א)</small>. ונכתב ב<b>אל"ף</b> מְבִיאִים<b> דָּאג</b> וְכָל מֶכֶר <small>(נחמיה יג, טז)</small>, אִם אֶת כָּל <b>דְּגֵי</b> הַיָּם <small>(במדבר יא, כב)</small>. ובלשון נקבה מִמְּעֵי <b>הַדָּגָה</b> <small>(יונה ב, ב)</small>. והקבוץ על ידי תאר <b>וְהַדָּגָה</b> אֲשֶׁר בַּיְאֹר תָּמוּת <small>(שמות ז, יח)</small>,<b> דְגַת</b> יְאֹרֶיךָ <small>(יחזקאל כט, ד)</small>, תִּבְאַשׁ <b>דְּגָתָם</b> מֵאֵין מַיִם <small>(ישעיה נ, ב)</small>. וכבר כתבנום בשרש <b>דָּגָה</b> על עקרם. ובמשקל אחר בְּסִירוֹת <b>דּוּגָה</b> <small>(עמוס ד, ב)</small>.
<h3>דוד</h3>
<b>דּוֹד</b> שָׁאוּל <small>(שמואל א' י, יד)</small>, אחי אביו, לִבְנֵי <b>דֹדֵיהֶן</b> <small>(במדבר לו, יא)</small>. אחי אביהן, <b>דֹּדָתְךָ</b> הִוא <small>(ויקרא יח, יד)</small>, אשת אחי אביך, לְעֵינֵי חֲנַמְאֵל <b>דֹּדִי</b> <small>(ירמיה לב, יב)</small>, רצונו לומר בן דודי. כי כן דרך העברים כמו שאמר וְגַם אֶת לוֹט אָחִיו <small>(בראשית יד, טז)</small>, רצונו לומר בן אחיו. ואפשר שהיה זה חנמאל אחר שהיה דודו והיה שם בעת המקנה כי חנמאל המוכר היה בן שלום ושלום היה דוד ירמיהו וזה חנמאל אשר היה שם בעת המקנה היה דודו אחי אביו, וכן תרגם יונתן <b>לְעֵינֵי חֲנַמְאֵל אַחֲבִי</b>. וענין אחר דּוֹדִי לי ואני לו <small>(שיר השירים ב, טז)</small>, ידידי ואהובי, כִּי טוֹבִים <b>דֹּדֶיךָ</b> <small>(שיר השירים א, ב)</small>, אהביך וידידותיך. וכן אֶתֵּן אֶת <b>דֹּדַי</b> לָךְ <small>(שיר השירים ז, יג)</small>, נִרְוֶה <b>דֹדִים</b> עַד הַבֹּקֶר <small>(משלי ז, יח)</small>. וענין אחר בַכִּיּוֹר אוֹ <b>בַדּוּד</b> <small>(שמואל א' ב, יד)</small>, כַּפָּיו <b>מִדּוּד</b> תַּעֲבֹרְנָה <small>(תהלים פא, ז)</small>, וַיָּשִׂימוּ אֶת רָאשֵׁיהֶם <b>בַּדּוּדִים</b> <small>(מלכים ב' י, ז)</small>. והונעה ה<b>ו"ו</b> במלת בַּסִּירוֹת <b>וּבַדְּוָדִים</b> <small>(דברי הימים ב' לה, יג)</small>, ענין הכל קדרות. שְׁנֵי <b>דּוּדָאֵי</b> תְאֵנִים <small>(ירמיה כד, א)</small>, נוספה בו ה<b>אל"ף</b> כ<b>אל"ף</b> <b>לֻלָאֹת</b> חֲמִשִּׁים <small>(שמות לו, יז)</small>. וכן אמר אחריו בלא <b>אל"ף</b> <b>לולות</b> <small>(?)</small> חמשים. וכן אמר אחריו בלא <b>אל"ף</b> <b>הדּוּד אחד</b> ענינם סלים. וכן יתכן גם כן וַיָּשִׂימוּ אֶת רָאשֵׁיהֶם <b>בַּדּוּדִים</b>  <small>(ירמיה כד, ב)</small>, בסלים. <b>הַדּוּדָאִים</b> נָתְנוּ רֵיחַ <small>(שיר השירים ז, יד)</small>, וַיִּמְצָא <b>דוּדָאִים</b> בַּשָּׂדֶה <small>(בראשית ל, יד)</small>,<b> בְּדוּדָאֵי</b> בְּנִי <small>(בראשית ל, טז)</small>, אפשר שתהיה ה<b>אל"ף</b> בהם נוספת, או הם שרש אחר. והם שרש <b>עשב</b> שהוא כדמות אדם זכר ונקבה <b>מנדרגול"ש</b> בלע"ז.
<h3>דוה</h3>
<b>וְהַדָּוָה</b> בְּנִדָּתָהּ <small>(ויקרא טו, לג)</small>, ענינו והחולה. וכן תִּזְרֵם כְּמוֹ <b>דָוָה</b> <small>(ישעיה ל, כב)</small>, והיא הנדה וקראה חולה לפי שאין אשה רואה דם שלא תחלה וראשה ואבריה כבדים עליה. עַל זֶה הָיָה <b>דָוֶה</b> לִבֵּנוּ <small>(איכה ה, יז)</small>, כָּל הַיּוֹם <b>דָּוָה</b> <small>(איכה א, יג)</small>. ומשקל אחר עָלַי לִבִּי <b>דַוָּי</b> <small>(ירמיה ח, יח)</small>, בשקל <b>גַּנָּב</b> וה<b>יו"ד</b> תמורת ה<b>ה"א למ"ד</b> הפעל.<b> והשם</b> עַל עֶרֶשׂ<b> דְּוָי</b> <small>(תהלים מא, ד)</small>, על משקל <b>סְבָך</b>. ולרבים הֵמָּה <b>כִּדְוֵי</b> לַחְמִי <small>(איוב ו, ז)</small>, ומשפטו <b>דְּוָיֵי</b>. והחכם רבי יהודה כתכ כי כדוי לחמי תאר סמוך מן <b>דָּוִים</b>. והנכון שהוא שם. ומשקל אחד כִּימֵי נִדַּת <b>דְּוֹתָהּ</b> <small>(ויקרא יב, ב)</small>, או יהיה מקור. ומשקל אחר בתוספת <b>מ"ם</b> <b>מַדְוֵי</b> מִצְרַיִם הָרָעִים <small>(דברים ז, טו)</small>. וענין אחר וַיִּכְרֹת אֶת <b>מַדְוֵיהֶם</b> <small>(שמואל ב' י, ד)</small>, מלבושיהם.
<h3>דוח</h3>
<b>דֹּחוּ</b> וְלֹא יָכְלוּ קוּם <small>(תהלים לו, יג)</small>, כמו נדחו. שנים שרשים וענין אחד לדעת החכם רבי יהודה שכתבו עם נחי ה<b>עי"ן</b>. וענין אחר <b>יָדִיחַ</b> מִקִּרְבָּהּ <small>(ישעיה ד, ד)</small>, שָׁם <b>יָדִיחוּ</b> אֶת הָעֹלָה <small>(יחזקאל מ, לח)</small>, מִלָּא כְרֵשֹׂו מֵעֲדָנָי הֱדִיחָנִו [<b>הֱדִיחָנִי</b>] <small>(ירמיה נא, לד)</small>, ענין רחיצה. ורבותינו ז"ל נשתמשו הרבה בלשון הזה כמו שאמרו <small>(חולין קיג ע"א)</small>. מדיח ומולח ומדיח.
<h3>דוך</h3>
אוֹ <b>דָכוּ</b> בַּמְּדֹכָה <small>(במדבר יא, ח)</small>, ענינו כתשו במכתש. והדיכה אינה כך דקה כמו השחיקה. וכן מצאנו בדברי רבותינו ז"ל שהפרישו ביניהם באמרם <small>(שבת יט ע"ב)</small>. במחוסרין דיכה כולי עלמא לא פליגי דאסור, כי פליגי במחוסרין שחיקה. הנה לדבריהם שהשחיקה יותר דקה מהדיכה. ומהענין הזה נקרא העני <b>דַּךְ</b> אַל יָשֹׁב<b> דַּךְ</b> נִכְלָם <small>(תהלים עד, כא)</small>.
<h3>דום</h3>
שָׁכְנָה<b> דוּמָה</b> נַפְשִׁי <small>(תהלים צד, יז)</small>, <b>כְּדֻמָה</b> בְּתוֹךְ הַיָּם <small>(יחזקאל כז, לב)</small>, משתתקת או כרותה. <b>והשם</b> שְׁבִי <b>דוּמָם</b> <small>(ישעיה מז, ה)</small>, בשקל <b>יוֹמָם</b>, אלא שזה שורק וזה חולם. ואפשר שהוא משרש <b>דָּמַם</b>, וכן לְאֶבֶן <b>דּוּמָם</b> <small>(חבקוק ב, יט)</small>. <b>ובנין</b> <b>התפעל ממנו</b> המורכב עם המרובע גַּם מַדְמֵן <b>תִּדֹּמִּי</b> <small>(ירמיה מח, ב)</small>, משפטו <b>תִּתְדּוֹמְמִי</b> לדעת רבי יהודה ופירוש תשתקי. והמרובע לבדו אִם לֹא שִׁוִּיתִי <b>וְדוֹמַמְתִּי</b> <small>(תהלים קלא, ב)</small>. ופירש בהם רבי יונה ענין אבדה ואפלה. ופירש מזה מַשָּׂא <b>דּוּמָה</b> אֵלַי קֹרֵא מִשֵּׂעִיר <small>(ישעיה כא, יא)</small>, האומה האובדת והיא מלכות הרשעה ופירוש משעיר כמו לשעיר רצונו לומר בעבור שעיר. ואין צורך לכל זה הדחק אלא דומה היא האומה שנקראת דומה מבני ישמעאל וּמִשְׁמָע <b>וְדוּמָה</b> וּמַשָּׂא <small>(בראשית כה, יד)</small>, פירוש משעיר כי משעיר יבא להם המחריב ומפחד שעיר ישימו צופים במגדליהם ומרוב פחד יקומו בלילה וישאלו השומרים מה מלילה. וכן דעת יונתן כי דומה שם אומה שלא תרגם דומה.
<h3>דון</h3>
<b>דָּן דִּין</b> עָנִי וְאֶבְיוֹן אָז טוֹב <small>(ירמיה כב, טז)</small>, <b>דָּנַנִּי</b> אֱלֹהִים <small>(בראשית ל, ו)</small>, לְמַעַן תֵּדְעוּן שַׁדּיּן [<b>שַׁדּוּן</b>] <small>(איוב יט, כ)</small>, אשר דון, לֹא <b>יָדוֹן</b> רוּחִי <small>(בראשית ו, ג)</small>,<b> דָּן</b> אָנֹכִי <small>(בראשית טו, יד)</small>. <b>והשם</b> <b>דִּין</b> לֹא דָנוּ <b>דִּין</b> יָתוֹם וְיַצְלִיחוּ <small>(ירמיה ה, כח)</small>. <b>והתאר</b> וְהָיָה י"י <b>לְדַיָּן</b> <small>(שמואל א' כד, טז)</small>, אֲבִי יְתוֹמִים <b>וְדַיַּן</b> אַלְמָנוֹת <small>(תהלים סח, ו)</small>. <b>והנפעל</b> כָל הָעָם <b>נָדוֹן</b> <small>(שמואל ב' יט, י)</small>. <b>והפעל הנוסף</b> [הִפְעִיל] דָּן <b>יָדִין</b> עַמּוֹ <small>(בראשית מט, טז)</small>, וְעֹמֵד <b>לָדִין</b> עַמִּים <small>(ישעיה ג, יג)</small>, משפטו <b>לְהָדִין</b> כי הוא מקור ואילו היה שם היה <b>למ"ד</b> השמוש בשוא. וכן <b>דִּין</b> לְפָנָיו וּתְחוֹלֵל לוֹ <small>(איוב לה, יד)</small>, משפטו <b>הָדִין</b> כי הוא צווי או יהיה <b>דין לפניו</b> שם. ושם הריב אִישׁ חֵמָה יְגָרֶה <b>מָדוֹן</b> <small>(משלי טו, יח)</small>. והונעה ה<b>ו"ו</b> ונהפכה ל<b>יו"ד</b> במלת בְּכָל עֵת מִדֳנִים [<b>מִדְיָנִים</b>] יְשַׁלֵּחַ <small>(משלי ו, יד)</small>, וְאֵשֶׁת מִדְוָנִים [<b>מִדְיָנִים</b>] נִשְׁתָּוָה <small>(משלי כו, טו)</small>, וְדֶלֶף טֹרֵד <b>מִדְיְנֵי</b> אִשָּׁה <small>(משלי יט, יג)</small>. ובהעלם <b>עי"ן</b> הפעל וּמְשַׁלֵּחַ <b>מְדָנִים</b> <small>(משלי ו, יט)</small>. ויש לפרש מזה וַיְהִי אִישׁ מָדֹין [<b>מָדוֹן</b>] <small>(שמואל ב' כא, כ)</small>, כלומר איש ריב ומלחמה. ועוד נכתבו בשרש <b>מָדַד</b>. ומלת לֹא <b>יָדוֹן</b> רוּחִי אפשר לומר בו ענין אחר שיהיה מחסרי ה<b>פ"א</b> שפאיה"ם <b>נו"ן</b> ויהיה הנח תמורת הדגש כמו שהוא ב<b>וַיָּזֶד</b> יַעֲקֹב <small>(בראשית כה, כט)</small>. שמשפטו להיות <b>וַיִּזַד</b> כן לא ידון משפטו לא <b>יִדּוֹן</b> ששרשו<b> נָדַן</b> מן וַיָּשֶׁב חַרְבּוֹ אֶל <b>נְדָנָהּ</b> <small>(דברי הימים א' כא, כז)</small>, נרתקה<b> פודר"ו</b> בלע"ז. והחכם רבי יהודה הביא <b>לֹא יָדוֹן רוּחִי, וַיְהִי כָל הָעָם נָדוֹן</b>, בענין <b>יְגָרֶה מָדוֹן,</b> <b>מִדְיָנִים יְשַׁלֵּחַ</b> ענין בפני עצמו שהוא מענין מריבה. וכן פירש אדוני אבי ז"ל לא יהיה רוחי העליוני שנפחתי באדם במריבה עוד לעולם עם הגוף, כי הוא אינו נהנה בתאות הגוף והגוף נמשך לתאות הבהמיות וזה באשר הוא בשר ובתולדת הבשר שקועות וקבועות התאוות אאריך ימיו מאה ועשרים שנה אם יחזרו בתשובה ואם לא אכלה אותם מן העולם.
<h3>דוץ</h3>
וּלְפָנָיו<b> תָּדוּץ</b> דְּאָבָה <small>(איוב מא, יד)</small>, ענין ששון ושמחה. ודומה לתרגום שִׂישׂוּ אִתָּהּ מָשׂוֹשׂ <small>(ישעיה סו, י)</small> <b>דוּצוּ עִמָהּ דַיִץ</b>.
<h3>דור</h3>
<b>מִדּוּר</b> בְּאָהֳלֵי רֶשַׁע <small>(תהלים פד, יא)</small>, כמו <b>מגור</b> כתרגומו <b>גּוּר</b> <small>(בראשית כו, ג)</small> <b>דּוּר</b>. וכן <b>דּוֹרִי</b> נִסַּע וְנִגְלָה <small>(ישעיה לח, יב)</small>, כלומר מגורי בעולם הזה נסע ונגלה. וענין אחר וְגַם <b>דּוּר</b> הָעֲצָמִים תַּחְתֶּיהָ <small>(יחזקאל כד, ה)</small>, והוא צווי בפלס <b>שׁוּב, קוּם</b>.<b> והשם</b> אַגְדִּיל <b>הַמְּדוּרָה</b> <small>(יחזקאל כד, ט)</small>, <b>מְדֻרָתָהּ</b> אֵשׁ וְעֵצִים הַרְבֵּה <small>(ישעיה ל, לג)</small>, ענין הכל ההבערה הגדולה. <b>דּוֹר</b> הֹלֵךְ <b>וְדוֹר</b> בָּא <small>(קהלת א, ד)</small>. והקבוץ וְלִפְנֵי יָרֵחַ <b>דּוֹר דּוֹרִים</b> <small>(תהלים עב, ה)</small>. ובלשון נקבות <b>דֹּרוֹת</b> בְּנֵי יִשְׂרָאֵל <small>(שופטים ג, ב)</small>, <b>דּוֹרוֹת</b> עוֹלָמִים <small>(ישעיה נא, ט)</small>, <b>לְדֹרֹתָם</b> בְּרִית עוֹלָם <small>(שמות לא, טז)</small>, ומן חיי האדם. ויתכן גם מזה<b> דּוֹרִי</b> נִסַּע וְנִגְלָה, כלומר זמן חיי והוא מענין הראשון כלומר כל ימי אשר האדם דר בעולם הוא דור.
<h3>דושׁ</h3>
<b>אָדוֹשׁ יְדוּשֶׁנּוּ</b> <small>(ישעיה כח, כח)</small>, ה<b>אל"ף</b> נוספת. <b>וְדַשְׁתִּי</b> אֶת בְּשַׂרְכֶם <small>(שופטים ח, ו)</small>, כִּי תָפוּשׁיּ [תָפוּשׁוּ] כְּעֶגְלָה <b>דָשָׁה</b> <small>(ירמיה נ, יא)</small>, ה<b>אל"ף</b> תמורת<b> ה"א</b> ופירוש כעגלה שהיא דשה שהיא אוכלת כל היום, לא כעגלה שהיא חורשת שאיננה אוכלת. ועוד נכתבנו בשרש<b> דָּשָׁא</b>. ובמקצת ספרים הוא כתוב ב<b>ה"א</b>. וְחַיַּת הַשָּׂדֶה <b>תְּדוּשֶׁהָ</b> <small>(איוב לט, טו)</small>, קוּמִי<b> וָדוֹשִׁי</b> בַת צִיּוֹן <small>(מיכה ד, יג)</small>. <b>והנפעל</b> <b>וְנָדוֹשׁ</b> מוֹאָב תַּחְתָּיו <small>(ישעיה כה, י)</small>, והמקור בשורק <b>כְּהִדּוּשׁ</b> מַתְבֵּן <small>(שם)</small> <b>והמקור מהנוסף</b> [הִפְעִיל] לֹא תַחְסֹם שׁוֹר <b>בְּדִישׁוֹ</b> <small>(דברים כה, ד)</small>, משפטו <b>בהדישׁו</b> או יהיה בדישו שם לקוח מן וְהִשִּׂיג לָכֶם <b>דַּיִשׁ</b> <small>(ויקרא כו, ה)</small>, כמו מן <b>עַיִד עִידֹה</b>. <b>והפעל שלא נזכר פועלו ממנו</b> [הָפְעַל] <b>יוּדַשׁ</b> קֶצַח <small>(ישעיה כח, כז)</small>. <b>והשם</b> <b>מְדֻשָׁתִי</b> וּבֶן גָּרְנִי <small>(ישעיה כא, י)</small>. ובמשקל אחר <b>וְהִשִּׂיג לָכֶם דַּיִשׁ</b>, וְאַקּוֹ <b>וְדִישֹׁן</b> <small>(דברים יד, ה)</small>. הוא שם חיה. ולדעת אונקלוס הוא הראם שתרגמו <b>רֵימָא</b>.
<h3>דחה</h3>
<b>דָּחֹה דְחִיתַנִי</b> <small>(תהלים קיח, יג)</small>, אֲשֶׁר חָשְׁבוּ <b>לִדְחוֹת</b> פְּעָמָי <small>(תהלים קמ, ה)</small>, וּמַלְאַךְ י"י <b>דּוֹחֶה</b> <small>(תהלים לה, ה)</small>, גָּדֵר<b> הַדְּחוּיָה</b> <small>(תהלים סב, ד)</small>. <b>והנפעל יִדָּחֶה</b> רָשָׁע <small>(משלי יד, לב)</small>, <b>יִדַּחוּ</b> וְנָפְלוּ בָהּ <small>(ירמיה כג, יב)</small> והוא פתח <b>ומלעיל</b> שלא כמנהג, <b>נִדְחֵי</b> יִשְׂרָאֵל יְכַנֵּס <small>(תהלים קמז, ב)</small>. ואפשר שיהיה נדחי ישראל מחסרי ה<b>נו"ן</b> והיה ראוי להדגש. אבל הנכון שיהיה לשון נפעל מזה השרש. <b>ושלא נזכר פועלו</b> [פֻּעַל] <b>דֹּחוּ</b> וְלֹא יָכְלוּ קוּם <small>(תהלים לו, יג)</small>. כן מצאנוהו בספרים מדויקים <b>מלרע</b>. ורבי יהודה כתבו מנחי ה<b>עי"ן</b>. <b>והשם</b> אֶת רַגְלִי <b>מִדֶּחִי</b> <small>(תהלים קטז, ח)</small>. ובמשקל אחר בתוספת <b>מ"ם</b> וּפֶה חָלָק יַעֲשֶׂה <b>מִדְחֶה</b> <small>(משלי כו, כח)</small>.
<h3>דחן</h3>
<b>וְדֹחַן</b> וְכֻסְּמִים <small>(יחזקאל ד, ט)</small>, <b>מיליי"ו</b> בלע"ז.
<h3>דחף</h3>
הָרָצִים יָצְאוּ <b>דְחוּפִים</b> <small>(אסתר ג, טו)</small>. <b>והנפעל</b> וְהָמָן <b>נִדְחַף</b> <small>(אסתר ו, יב)</small>. <b>והשם</b> יְצוּדֶנּוּ <b>לְמַדְחֵפֹת</b> <small>(תהלים קמ, יב)</small>, הכל ענין דחיה.
<h3>דחק</h3>
וְאִישׁ אָחִיו לֹא <b>יִדְחָקוּן</b> <small>(יואל ב, ח)</small>, מִפְּנֵי לֹחֲצֵיהֶם <b>וְדֹחֲקֵיהֶם</b> <small>(שופטים ב, יח)</small>, תרגום לָחַץ <small>(מלכים ב' יג, ד)</small> <b>דוֹחֲקָא</b>.
<h3>די</h3>
עַד בְּלִי <b>דָי</b> <small>(מלאכי ג, י)</small>, ופירוש הפסוק <b>וַהֲרִיקֹתִי לָכֶם בְּרָכָה עַד בְּלִי דָי</b> שלא יספיקו לכם אוצרות ולא יהיו די לכם מגורות וכלים לאסוף בהם התבואה והיין. כן פירוש אדוני אבי ז"ל. וְהַמְּלָאכָה הָיְתָה <b>דַיָּם</b> <small>(שמות לו, ז)</small>, הֲלוֹא יִגְנְבוּ <b>דַּיָּם</b> <small>(עבדיה א, ה)</small>, די ספקם צרכם. ויבא עם אותיות השמוש <b>וּכְדַי</b> בִּזָּיוֹן וָקָצֶף <small>(אסתר א, יח)</small>, ובסמוך וּמָצָא <b>כְּדֵי</b> גְאֻלָּתוֹ <small>(ויקרא כה, כו)</small>, <b>דֵּי</b> הָשִׁיב לוֹ <small>(ויקרא כה, כח)</small>, הַנִּמְכָּרִים לַגּוֹיִם<b> כְּדֵי</b> בָנוּ <small>(נחמיה ה, ח)</small>, <b>וְדֵי</b> חֲלֵב עִזִּים לְלַחְמְךָ <small>(משלי כז, כז)</small>, וְאִם לֹא תִמְצָא יָדָהּ<b> דֵּי</b> שֶׂה <small>(ויקרא יב, ח)</small>, <b>דֵּי</b> מַחְסֹרוֹ אֲשֶׁר יֶחְסַר לוֹ <small>(דברים טו, ח)</small>, <b>מִדֵּי</b> הָעֲבֹדָה לַמְּלָאכָה <small>(שמות לו, ה)</small>, אַרְיֵה טֹרֵף <b>בְּדֵי</b> גֹרוֹתָי <small>(נחום ב, יג)</small>, לֹא הִתְקַדְּשׁוּ <b>לְמַדַּי</b> <small>(דברי הימים ב' ל, ג)</small>, עקרו למן די, והפתח תחת חירק כמו <b>לְמַבָּרִאשׁוֹנָה</b> <small>(דברי הימים א' טו, יג)</small>, וענין הכל הספוק והצורך. וַיְהִי <b>מִדֵּי</b> צֵאתָם שָׂכַל דָּוִד <small>(שמואל א' יח, ל)</small>, <b>מִדֵּי</b> עָבְרוֹ יִקַּח אֶתְכֶם <small>(ישעיה כח, יט)</small>, כִּי <b>מִדֵּי</b> דַבְּרִי בּוֹ זָכֹר אֶזְכְּרֶנּוּ <small>(ירמיה לא, כ)</small>, <b>מִדֵּי</b> בֹא הַמֶּלֶךְ בֵּית י"י <small>(דברי הימים ב' יב, יא)</small>, כִּי <b>מִדֵּי</b> אֲדַבֵּר אֶזְעָק <small>(ירמיה כ, ח)</small>, ענינם בכל עת. ויש די שהוא נוסף ויבא עם אותיות השמוש כאשר נוסף <b>מוֹ</b> מן כִּי תֵלֵךְ <b>בְּמוֹ</b> אֵשׁ <small>(ישעיה מג, ב)</small>, וְהָיָה <b>מִדֵּי</b> חֹדֶשׁ בְּחָדְשׁוֹ <small>(ישעיה סו, כג)</small>, פירוש מחדש לחדש ומשבת לשבת, רוצה לומר מהם שיבואו משבת לשבת והם הקרובים, ומהם שיבאו מחדש לחדש, ומהם משנה לשנה כפי הקירוב והריחוק. וְיִגְעוּ עַמִּים <b>בְּדֵי</b> רִיק וּלְאֻמִּים <b>בְּדֵי</b> אֵשׁ <small>(ירמיה נא, נח)</small>, <b>כְדֵי</b> אַרְבֶּה לָרֹב <small>(שופטים ו, ה)</small>, בְּדֵי שֹׁפָר יֹאמַר הֶאָח <small>(איוב לט, כה)</small>, כל אלו נוספים כאילו אמר <b>בְּרִיק, בְּאֵשׁ, בְּאַרְבֶּה, בְּשׁוֹפָר</b>. וכבר כתבנו בחלק הדקדוק כי יש בהן קצת ענין כי יורו על הגדלת הדבר והתמדתו.
<h3>דיה</h3>
<b>וְהַדַּיָּה</b> לְמִינָהּ <small>(דברים יד, יג)</small>, והקבוץ אַךְ שָׁם נִקְבְּצוּ <b>דַיּוֹת</b> <small>(ישעיה לד, טו)</small>, ואפשר שיהיה מן השרש הזה וַאֲנִי כֹּתֵב עַל הַסֵּפֶר <b>בַּדְּיוֹ</b> <small>(ירמיה לו, יח)</small>, ידוע.
<h3>דיק</h3>
וּבָנִיתָ עָלֶיהָ<b> דָּיֵק</b> <small>(יחזקאל ד, ב)</small>, מגדל שבונים נגד העיר לכבשה.
<h3>דכא</h3>
<b>דִּכָּא</b> לָאָרֶץ חַיָּתִי <small>(תהלים קמג, ג)</small>, בקמץ כדרך בעלי ה<b>ה"א</b>. <b>וִידַכֵּא</b> עוֹשֵׁק <small>(תהלים עב, ד)</small>, וְיֹאֵל אֱלוֹהַּ<b> וִידַכְּאֵנִי</b> <small>(איוב ו, ט)</small>, <b>יְדַכְּאוּם</b> לִפְנֵי עָשׁ <small>(איוב ד, יט)</small>, ובנוח ה<b>אל"ף</b> <b>וּתְדַכּאוּנַנִי</b> בְמִלִּים <small>(איוב יט, ב)</small>,<b> לְדַכֵּא</b> תַּחַת רַגְלָיו כֹּל אֲסִירֵי אָרֶץ <small>(איכה ג, לד)</small>, וַי"י חָפֵץ<b> דַּכְּאוֹ</b> הֶחֱלִי <small>(ישעיה נג, י)</small>, <b>מְדֻכָּא</b> מֵעֲוֹנֹתֵינוּ <small>(ישעיה נג, ה)</small>. <b>ושלא נזכר פועלו ממנו</b> [פֻּעַל] לֹא <b>דֻכְּאוּ</b> עַד הַיּוֹם הַזֶּה <small>(ירמיה מד, י)</small>, וּזְרֹעוֹת יְתֹמִים <b>יְדֻכָּא</b> <small>(איוב כב, ט)</small>. <b>והשם</b> תָּשֵׁב אֱנוֹשׁ עַד <b>דַּכָּא</b> <small>(תהלים צ, ג)</small>, פְצוּעַ <b>דַּכָּה</b> <small>(דברים כג, ב)</small>, <b>והתאר</b> וְאֶת <b>דַּכָּא</b> וּשְׁפַל רוּחַ <small>(ישעיה נז, טו)</small>. ויתכן כי גם האחרים <b>תאר</b> כי פירוש <b>עַד דַּכָּא</b> עד היותו דכא. וכן<b> פְצוּעַ דַּכָּה</b> כמו שפירשוהו רבותינו ז"ל <small>(יבמות עה ע"ב)</small>. ובשרש<b> פצע</b> נזכרנו עוד. וְאֶת <b>דַּכְּאֵי</b> רוּחַ יוֹשִׁיעַ <small>(תהלים לד, יט)</small>. ובא <b>ו"ו</b> נראית תמורת ה<b>אל"ף</b> <b>למ"ד</b> הפעל לְשׁוֹן שֶׁקֶר יִשְׂנָא <b>דַכָּיו</b> <small>(משלי כו, כח)</small>, שהוא כמו <b>דַּכָּא</b>. ובנין<b> התפעל וְיִדַּכְּאוּ</b> בַשַּׁעַר <small>(איוב ה, ד)</small>, וְהָפַךְ לַיְלָה <b>וְיִדַּכָּאוּ</b> <small>(איוב לד, כה)</small>, משפטם <b>וַיִתְדַּכְּאוּ</b> ענין כלם השבר והכתישה.
<h3>דּכה</h3>
וִדְכֶּה [<b>יִדְכֶּה</b>] יָשֹׁחַ <small>(תהלים י, י)</small>, פירוש ישים עצמו הרשע דכא ושח כדי שלא ישמרו בני אדם ממנו ונפיל בעצומיו חלכאים. <b>והנפעל</b> לֵב נִשְׁבָּר <b>וְנִדְכֶּה</b> <small>(תהלים נא, יט)</small>. <b>והפעל הכבד</b> [פִּעֵל] כִּי <b>דִכִּיתָנוּ</b> בִּמְקוֹם תַּנִּים <small>(תהלים מד, כ)</small>, תָּגֵלְנָה עֲצָמוֹת<b> דִּכִּיתָ</b> <small>(תהלים נא, י)</small>, אַתָּה <b>דִכִּאתָ</b> כֶחָלָל רָהַב <small>(תהלים פט, יא)</small>, נכתב ב<b>אל"ף</b> במקום <b>ה"א</b> <b>למ"ד</b> הפעל המומרת ב<b>יו"ד</b>. <b>והשם</b> יִשְׂאוּ נְהָרוֹת <b>דָּכְיָם</b> <small>(תהלים צג, ג)</small>, הנפרד <b>דֳּכִי</b> בפלס <b>עֳנִי, עָנְיָם</b> כמו כן, ענין אלו השבר והכתישה.
<h3>דכף</h3>
וְאֶת <b>הַדּוּכִיפַת</b> <small>(ויקרא יא, יט)</small>, תרנגולא ברא. וכן פירשו רב שרירא גאון ז"ל. רצונו לומר <b>גאל"ו ד"י מונטניי"ה.</b>
<h3>דלל</h3>
<b>דָּלְלוּ</b> וְחָרְבוּ <small>(ישעיה יט, ו)</small>, ענינו יבשו, וכן <b>דַּלּוּ</b> מֵאֱנוֹשׁ נָעוּ <small>(איוב כה, ד)</small>, וְאִם <b>דַּל</b> הוּא וְאֵין יָדוֹ מַשֶּׂגֶת <small>(ויקרא יד, כא)</small>, עני, ולרבים <b>דַּלִּים</b>, הֹלְכִים <b>וְדַלִּים</b> <small>(שמואל ב' ג, א)</small>, ולנקבה <b>דַּלָּה, דַּלּוֹת</b> וְרָעוֹת תֹּאַר <small>(בראשית מא, יט)</small>, <b>והשם</b> <b>וּמִדַּלַּת</b> הָאָרֶץ <small>(מלכים א' כה, יב)</small>, או יהיה תאר לעדה. והקבוץ <b>וּמִדַּלֹּות</b> הָעָם <small>(ירמיה נב, טו)</small>, <b>וּמִדַּלַּת</b> הָאָרֶץ <small>(ירמיה מ, ז)</small>. והפעל ממנו <b>דַּלּוֹתִי</b> וְלִי יְהוֹשִׁיעַ <small>(תהלים קטז, ו)</small>. <b>ובנין נפעל</b> <b>יִדַּל</b> כְּבוֹד יַעֲקֹב <small>(ישעיה יז, ד)</small>. מַדּוּעַ אַתָּה כָּכָה <b>דַּל</b> בֶּן הַמֶּלֶךְ <small>(שמואל ב' יג, ד)</small>, חולה, וכן אַשְׁרֵי מַשְׂכִּיל אֶל <b>דָּל</b> <small>(תהלים מא, ב)</small>, כי על חליו עשה המזמור, <b>מִדַּלָּה</b> יְבַצְּעֵנִי <small>(ישעיה לח, יב)</small>, פירוש חשבתי כי מחלי זה ישלימני שאמות ממנו. וענין אחר <b>דַּלּוּ</b> עֵינַי לַמָּרוֹם <small>(ישעיה לח, יד)</small>, ענינו רמו. וחבר רבי יונה לענין זה נִצְּרָה עַל <b>דַּל</b> שְׂפָתָי <small>(תהלים קמא, ג)</small>, ועוד נזכרהו בשרש <b>דָּלַת</b>. <b>וְדַלַּת</b> רֹאשֵׁךְ כָּאַרְגָּמָן <small>(שיר השירים ז, ו)</small>, קווצות השער.
<h3>דלג</h3>
עַל כָּל <b>הַדּוֹלֵג</b> עַל הַמִּפְתָּן <small>(צפניה א, ט)</small>, תרגום יונתן <b>עַל כָּל דִמְהַלְכִין בְּנִימוּסֵי פְּלִשְׁתָּאֵי</b>, פירוש כמו שאמר עַל כֵּן לֹא יִדְרְכוּ כֹהֲנֵי דָגוֹן..... עַל מִפְתַּן דָּגוֹן <small>(שמואל א' ה, ה)</small>. <b>והפעל הכבד</b> [פִּעֵל] אָז <b>יְדַלֵּג</b> כָּאַיָּל פִּסֵּחַ <small>(ישעיה לה, ו)</small>, <b>מְדַלֵּג</b> עַל הֶהָרִים <small>(שיר השירים ב, ח)</small>, ענינו כמו מקפץ.
<h3>דלה</h3>
וְגַם <b>דָּלֹה דָלָה</b> לָנוּ <small>(שמות ב, יט)</small>, וַתָּבֹאנָה <b>וַתִּדְלֶנָה</b> <small>(שמות ב, טז)</small>, וְאִישׁ תְּבוּנָה <b>יִדְלֶנָּה</b> <small>(משלי כ, ה)</small>. <b>והשם</b> כְּמַר <b>מִדְּלִי</b> <small>(ישעיה מ, טו)</small>, והוא הכלי ששואבין בו. ולרבים והוא במשקל אחר יִזַּל מַיִם <b>מִדָּלְיָו</b> <small>(במדבר כד, י)</small>, והיה משפטו בקמץ חטף על משקל <b>חָפְנָיו, אָזְנָיו</b>, ובא בקמץ רחב כמו בְּתוֹךְ <b>הַדָּבְרוֹ</b> <small>(מיכה ב, יב)</small>, <b>דַּלְיוּ</b> <small>(דָּלְיוּ)</small> שֹׁקַיִם מִפִּסֵּחַ <small>(משלי כו, ז)</small>, גבהו. כן כתבו רבי יהודה חיוג עם העוברים בבנין הקל. ואנחנו מצאנו פתח ה<b>דל"ת</b>. וכן כתבו רבי יעקב בן אלעזר, ואם כן הוא צווי מן הדגוש ברפיון ה<b>למ"ד</b> ומשפטו להדגש. ופירושו הרימו שוקים מפסח כי מה יועילו לו, וכן המשל בְּפִי כְסִילִים <small>(שם)</small> <b>והפעל הכבד</b> [פִּעֵל] אֲרוֹמִמְךָ י"י כִּי <b>דִלִּיתָנִי</b> <small>(תהלים ל, ב)</small>, רוממתני. לִפְנוֹת <b>דָּלִיּוֹתָיו</b> אֵלָיו <small>(יחזקאל יז, ו)</small>, בְּצֵל <b>דָּלִיּוֹתָיו</b> תִּשְׁכֹּנָּה <small>(יחזקאל יז, כג)</small>, ענפים הרמים והגבוהים. ואפשר שיהיה כמוהו <b>יִזַּל מַיִם מִדָּלְיָו</b> כלומר מתחת ענפיו יזלו מים.
<h3>דלח</h3>
<b>וַתִּדְלַח</b> מַיִם בְּרַגְלֶיךָ <small>(יחזקאל לב, ב)</small>, וְלֹא <b>תִדְלָחֵם</b> רֶגֶל אָדָם עוֹד וּפַרְסוֹת בְּהֵמָה לֹא <b>תִדְלָחֵם</b> <small>(יחזקאל לב, יג)</small>, ענינם הדריסה עם עכירת המים, <b>אינטורבא"ר</b> בלע"ז.
<h3>דלף</h3>
<b>יִדְלֹף</b> הַבָּיִת <small>(קהלת י, יח)</small>. <b>והשם</b> <b>דֶּלֶף</b> טוֹרֵד <small>(משלי כז, טו)</small>, בשש נקדות. הוא טפטוף המטר בבית. וכן בדברי רבותינו ז"ל נותנין כלי תחת הדלף בשבת <small>(ביצה פרק המשנה א)</small>, וכן אֶל אֱלוֹהַּ <b>דָּלְפָה</b> עֵינִי <small>(איוב טז, כ)</small>, כי הדמע יורד טפה טפה. וכן על דרך משל <b>דָּלְפָה</b> נַפְשִׁי מִתּוּגָה <small>(תהלים קיט, כח)</small>, כמו בְּמִסְתָּרִים תִּבְכֶּה נַפְשִׁי <small>(ירמיה יג, יז)</small>.
<h3>דלק</h3>
<b>וְדָלְקוּ</b> בָהֶם וַאֲכָלוּם <small>(עבדיה יח)</small>, שְׂפָתַיִם <b>דֹּלְקִים</b> וְלֶב רָע <small>(משלי כו, כג)</small>, ענין הבערה. וּבַקַּדַּחַת <b>וּבַדַּלֶּקֶת</b> <small>(דברים כח, כב)</small>, שם חולי השורף מרוב חמימות. והפעל הנוסף [הִפְעִיל] <b>הַדְלֵק</b> הָאֵשׁ <small>(יחזקאל כד, י)</small>, יַיִן <b>יַדְלִיקֵם</b> <small>(ישעיה ה, יא)</small>. וענין אחר כִּי <b>דָלַקְתָּ</b> אַחֲרָי <small>(בראשית לא, לו)</small>, חִצָּיו <b>לְדֹלְקִים</b> יִפְעָל <small>(תהלים ז, יד)</small>, פירוש חציו יפעל לו ובחבריו שהם דולקים אחר העני, עַל הֶהָרִים <b>דְּלָקֻנוּ</b> <small>(איכה ד, יט)</small>, בְּגַאֲוַת רָשָׁע <b>יִדְלַק</b> עָנִי <small>(תהלים י, ב)</small>, <b>מִדְּלֹק</b> אַחֲרֵי פְלִשְׁתִּים <small>(שמואל א' יז, נג)</small>, ענינם ענין רדיפה. ואפשר שהיה מזה הענין <b>יַיִן יַדְלִיקֵם</b>, לפי שאמר שֵׁכָר יִרְדֹּפוּ <small>(ישעיה שם)</small>. כלומר הם רודפים היין והיין ירדפם ויפילם למשואות.
<h3>דלת</h3>
אֶל <b>הַדֶּלֶת</b> אוֹ אֶל הַמְּזוּזָה <small>(שמות כא, ו)</small>, בשש נקדות, וְאַחַר <b>הַדֶּלֶת</b> וְהַמְּזוּזָה <small>(ישעיה נז, ח)</small>, <b>וְהַדֶּלֶת</b> סָגַר אַחֲרָיו <small>(בראשית יט, ו)</small>, <b>הַדֶּלֶת</b> תִּסּוֹב עַל צִירָהּ <small>(משלי כו, יד)</small>, ולשנים לִפְתֹּחַ לְפָנָיו <b>דְּלָתַיִם</b> <small>(ישעיה מה, א)</small>, ולרבים <b>וְדַלְתֵי</b> הַבַּיִת <small>(דברי הימים ב' ד, כב)</small>, יַצִּיב <b>דְּלָתֶיהָ</b> <small>(יהושע ו, כו)</small> ובלשון נקבות יָגִיפוּ <b>הַדְּלָתוֹת</b> <small>(נחמיה ז, ג)</small>, <b>דְּלָתוֹת</b> לֹא הֶעֱמַדְתִּי בַשְּׁעָרִים <small>(נחמיה ו, א)</small>, וּשְׁתַּיִם <b>דְּלָתוֹת לַדְּלָתוֹת</b> שְׁתַּיִם מוּסַּבּוֹת<b> דְּלָתוֹת</b> שְׁתַּיִם <b>לְדֶלֶת</b> אֶחָת וּשְׁתֵּי<b> דְלָתוֹת</b> לָאַחֶרֶת <small>(יחזקאל מא, כד)</small>, פירשו רבותינו ז"ל במסכת מדות <small>(פרק ד, משנה א)</small>. ארבע דלתות היו לו שתים מבפנים ושתים מבחוץ.... החיצונות נפתחות לתוך הפתח לכסות עביו של כותל והפנימית נפתחות לתוך הבית לכסות אחר הדלתות שכל הבית היה טוח בזהב חוץ מאחרי הדלתות וכו' כמו ששנויה שם, <b>לְדַלְתוֹת</b> הַבַּיִת הַפְּנִימִי <small>(מלכים א' ז, ג)</small>. וַיִּקֹּב חֹר <b>בְּדַלְתּוֹ</b> <small>(מלכים ב' יב, י)</small>, וּסְגֹר דְּלָתְיךָ [<b>דְּלָתְךָ</b>] <small>(ישעיה כו, כ)</small>. והוא במשקל אחר. ויקרא גם כן דלת הכלים כמו דלת השער כמו שאמר <b>וַיִּקֹּב חֹר בְּדַלְתּוֹ</b> והוא דלת הארון. וכן במשנה <small>(שבת קכב ע"ב)</small>. כל הכלים נטלין בשבת ודלתותיהן עמהם, שָׁלשׁ <b>דְּלָתוֹת</b> וְאַרְבָּעָה <small>(ירמיה לו, כג)</small>, פירוש דפין שהן דומין לדלתות שיפתחו ויסגרו. ונפקדה ה<b>תי"ו</b> במלת עַל <b>דַּל</b> שְׂפָתָי <small>(תהלים קמא, ג)</small>, כי משפטו על דלת שפתי. ונקראו השפתים דלת לפי שנפתחים ונסגרים כדלת וכן ראוי לנבון לעשות שפתיו כמו הדלת שנפתחת ונסגרת לצורך כן לא יפתח הנבון שפתיו כי אם לצורך, וכן <b>דַּלְתֵי</b> פָנָיו מִי פִתֵּחַ <small>(איוב מא, ו)</small>. רוצה לומר שפתיו.
<h3>דם</h3>
<b>דָּם</b> יֵחָשֵׁב לָאִישׁ הַהוּא <small>(ויקרא יז, ח)</small>, אַל תְּכַסִּי<b> דָמִי</b> <small>(איוב טז, יח)</small>, והקבוץ <b>וְדָמִים בְּדָמִים</b> נָגָעוּ <small>(הושע ד, ב)</small>, וַתֶּחֱנַף הָאָרֶץ <b>בַּדָּמִים</b> <small>(תהלים קו, לח)</small>, קוֹל <b>דְּמֵי</b> אָחִיךָ <small>(בראשית ד, י)</small>, וַהֲסִרֹתִי <b>דָמָיו</b> מִפִּיו <small>(זכריה ט, ז)</small>, <b>וְדָמָיו</b> עָלָיו יִטּוֹשׁ <small>(הושע יב, טו)</small>. וכן אֵין לוֹ <b>דָּמִים</b> <small>(שמות כב, א)</small>, כלומר אם יהרגהו אין עליו עונש דמיו. וכן וְיֵיקַר<b> דָּמָם</b> בְּעֵינָיו <small>(תהלים עב, יד)</small>. ויש מפרשים אלו ענין כופר וערך<b>. ו</b>הרבה נשתמשו בו רבותינו בענין ערך <small>(בבא מציעא מו ע"ב)</small>. החליף לו דמי שור בפרה אל תעמיד על המקח בשעה שאין לו דמים <small>(פסחים קיב ע"ב)</small>. <b>וְדַם</b> עֵנָב <small>(דברים לב, יד)</small>. מרוב אדמימות היין דמה אותו לדם.
<h3>דמם</h3>
מֵעַי רֻתְּחוּ וְלֹא <b>דָמּוּ</b> <small>(איוב ל, כז)</small>, <b>דֹּמּוּ</b> עַד הַגִּיעֵנוּ אֲלֵיכֶם <small>(שמואל א' יד, ט)</small>. <b>והשם</b> יָקֵם סְעָרָה <b>לִדְמָמָה</b> <small>(תהלים קז, כט)</small>, ופירוש ויקם סערה ואחר כן ישיבנה לדממה.<b> והתאר</b> קוֹל <b>דְּמָמָה</b> דַקָּה <small>(מלכים א 'יט, יב)</small>, <b>דְּמָמָה</b> וָקוֹל אֶשְׁמָע <small>(איוב ד, יז)</small>, התמונה שהייתי רואה פעם היתה דממה ופעם היתה משמעת קול. או פירושו הקול שהייתי שומע היה קול דממה כלומר קול נמוך. ומשקל אחר עוּרִי לְאֶבֶן <b>דּוּמָם</b> <small>(חבקוק ב, יט)</small>, וכן שְׁבִי <b>דוּמָם</b> <small>(ישעיה מז, ה)</small>, פירשו כדומם. או הוא שם, וכן טוֹב וְיָחִיל<b> וְדוּמָם</b> <small>(איכה ג, כו)</small>, <b>תאר</b>. ואפשר שיהיה משרש <b>דוּם</b> כמו שכתבנו. <b>והנפעל</b> <b>וְנָדַמּוּ</b> נְאוֹת הַשָּׁלוֹם <small>(ירמיה כה, לז)</small>, אַל <b>תִּדַּמּוּ</b> בַּעֲוֹנָהּ <small>(ירמיה נא, ו)</small>, גַּם מַדְמֵן<b> תִּדֹּמִּי</b> <small>(ירמיה מח, ב)</small>. והוא לשון נופל על לשון דרך צחות, כי מדמן שם עיר למואב. וכן דרך העברי לדבר לשון צחה כזה במקומות כמו בְּחֶשְׁבֹּון חָשְׁבוּ עָלֶיהָ רָעָה <small>(שם)</small>, וְעֶקְרוֹן תֵּעָקֵר <small>(צפניה ב, ד)</small>, בְּבֵית לְעַפְרָה עָפָר הִתְפַּלָּשִׁתי [הִתְפַּלָּשִׁי] <small>(מיכה א, י)</small>.<b> וְיִדְּמוּ</b> לְמוֹ עֲצָתִי <small>(איוב כט, כא)</small>, בִּגְדֹל זְרוֹעֲךָ<b> יִדְּמוּ</b> כָּאָבֶן <small>(שמות טו, טז)</small>, יֵבשׁוּ רְשָׁעִים <b>יִדְּמוּ</b> לִשְׁאוֹל <small>(תהלים לא, יח)</small>, <b>וְנִדְּמָה</b> שָּׁם <small>(ירמיה ח, יד)</small>. ואדוני אבי ז"ל כתב כי <b>יִדְּמוּ, וְנִדְּמָה</b> שרשם <b>נָדַם</b> בשקל <b>יִפְּלוּ, נִפְּלָה</b>. <b>והפעל הנוסף</b> [הִפְעִיל] כִּי י"י אֱלֹהֵינוּ <b>הֲדִמָּנוּ</b> <small>(ירמיה ח, יד)</small>, ענינם כענין שפירשתי בשרש <b>דום</b>, שֶׁמֶשׁ בְּגִבְעוֹן <b>דּוֹם</b> <small>(יהושע י, ב)</small>, <b>וַיִּדֹּם</b> הַשֶּׁמֶשׁ <small>(שם יג)</small>, פירוש ויעמוד השמש כמו שפירשו בו רבותינו <small>(עבודה זרה כה ע"א)</small>. ויש מפרשים ענין זה מלשון רבותינו <small>(ברכות כט ע"ב)</small>. עם דמדומי חמה. הֵאָנֵק <b>דֹּם</b> <small>(יחזקאל כד, יז)</small>, פירשתיו בשרש <b>אנק</b>. <b>דּוֹם</b> לַי"י וְהִתְחוֹלֵל לוֹ <small>(תהלים לז, ז)</small>, ענין שתיקה או ענין תוחלת. וכן <b>דֹּמּוּ</b> עַד הַגִּיעֵנוּ אֲלֵיכֶם <small>(שמואל א' יד, ט)</small>, ענין תוחלת. וכן אַךְ לֵאלֹהִים <b>דּוֹמִּי</b> נַפְשִׁי <small>(תהלים סב, ו)</small>.
<h3>דמה</h3>
לֹא <b>דָמָה</b> אֵלָיו בְּיָפְיוֹ <small>(יחזקאל לא, ה)</small>, <b>דָּמִיתִי</b> לִקְאַת מִדְבָּר <small>(תהלים קב, ז)</small>, זֹאת קוֹמָתֵךְ <b>דָּמְתָה</b> לְתָמָר <small>(שיר השירים ו, ח)</small>. ואשר הוא יוצא הַנָּוָה וְהַמְּעֻנָּגָה <b>דָּמִיתִי</b> בַּת צִיּוֹן <small>(ירמיה ו, ב)</small>. <b>והנפעל</b> נִמְשַׁל כַּבְּהֵמוֹת <b>נִדְמוּ</b> <small>(תהלים מט, יג)</small>, וְתַמְשִׁלוּנִי <b>וְנִדְמֶה</b> <small>(ישעיה מו, ה)</small>, פירוש ואהיה דמה, כְּפִיר גּוֹיִם<b> נִדְמֵיתָ</b> <small>(יחזקאל לב, ב)</small>, <b>נִדְמֶה</b> שֹׁמְרוֹן מַלְכָּהּ <small>(הושע י, ז)</small>. <b>והפעל הכבד</b> [פִּעֵל] <b>דִּמִּיתִיךְ</b> רַעְיָתִי <small>(שיר השירים א, ט)</small>, וּבְיַד הַנְּבִיאִים <b>אֲדַמֶּה</b> <small>(הושע יב, יא)</small>, מָה אֲעִידֵךְ מָה <b>אֲדַמֶּה</b> לָּךְ <small>(איכה ב, יג)</small>. <b>וההתפעל</b> <b>אֶדַּמֶּה</b> לְעֶלְיוֹן <small>(ישעיה יד, יז)</small>, משפטו אתדמה. <b>והשם וּדְמוּת</b> הַחַיּוֹת מַרְאֵיהֶם <small>(יחזקאל א, יג)</small>, בְּצַלְמֵנוּ <b>כִּדְמוּתֵנוּ</b> <small>(בראשית א, כו)</small>, אִמְּךָ כַגֶּפֶן <b>בְּדָמְךָ</b> <small>(יחזקאל יט, י)</small>, כמו בדמותך. וכן אֵצֶל פִּנָּהּ <small>(משלי ז, ח)</small>, כמו פנתה, וְציּרָם [וְצוּרָם] לְבַלּוֹת שְׁאוֹל <small>(תהלים מט, טו)</small>, כמו וצורתם. או הוא משקל אחר <b>דַּם</b> בשקל <b>צַו, קַו</b>. ורב האיי כתב שהוא ענין רטיבות הטבע לפי שכל דבר היוצא מדבר אחר ופורח ממנו יש בו מרטיבות טבעו. <b>והשם</b> במשקל אחר דמיון <b>דִּמְיֹנוֹ</b> כְּאַרְיֵה יִכְסוֹף לִטְרוֹף <small>(תהלים יז, יב)</small>. וענין אחר <b>וְדָמִיתִי</b> אִמֶּךָ <small>(הושע ד, ה)</small>. <b>והנפעל</b> כִּי נִדְמָה כָּל עַם <b>כְּנַעַן</b> <small>(צפניה א, יא)</small>, בַּשַּׁחַר <b>נִדְמֹה נִדְמָה</b> מֶלֶךְ יִשְׂרָאֵל <small>(הושע י, טו)</small>, <b>נִדְמְתָה</b> אַשְׁקְלֹון <small>(ירמיה מו, ה)</small>, אוֹי לִי כִי <b>נִדְמֵיתִי</b> <small>(ישעיה ו, ה)</small>, אֵיךְ <b>נִדְמֵיתָה</b> <small>(עבדיה ה)</small>,<b> נִדְמוּ</b> עַמִּי מִבְּלִי הַדָּעַת <small>(הושע ד, ו)</small>. ויש לפרש מזה <b>נִדְמֶה שֹׁמְרוֹן מַלְכָּהּ</b> <small>(הושע י, ו)</small>. <b>והשם</b> <b>בִּדְמִי</b> יָמַי אֵלֵכָה <small>(ישעיה לח, י)</small>, בפלס <b>פְּרִי, שְׁבִי, צְבִי</b>. ויש מפרשים מענין זה אִמְּךָ כַגֶּפֶן <b>בְּדָמְךָ</b> <small>(יחזקאל יט, י)</small>. כולם והדומים להם ענין כריתה וכליון. ויתכן לפרש מענין זה אף על פי שאינם משרשו כִּי י"י אֱלֹהֵינוּ <b>הֲדִמָּנוּ</b> <small>(ירמיה יח, ד)</small>, <b>וְנִדְּמָה</b> שָּׁם <small>(שם)</small>, יֵבשׁוּ רְשָׁעִים <b>יִדְּמוּ</b> לִשְׁאוֹל <small>(תהלים לא, יח)</small>, <b>וְנָדַמּוּ</b> נְאוֹת הַשָּׁלוֹם <small>(ירמיה כה, לז)</small> ומזה הענין עֵינִי נִגְּרָה וְלֹא <b>תִדְמֶה</b> <small>(איכה ג, יט)</small>, כלומר לא תפסוק. וענין אחר וְהוּא לֹא כֵן <b>יְדַמֶּה</b> <small>(ישעיה י, ז)</small>, ענינו יחשוב. וכן וַאֲשֶׁר <b>דִּמָּה</b> לָנוּ <small>(שמואל ב' כא, ה)</small>, <b>דִּמִּינוּ</b> אֱלֹהִים חַסְדֶּךָ <small>(תהלים מח, י)</small>, אַל תְּדַמִּי <b>בְנַפְשֵׁךְ</b> <small>(אסתר ד, יג)</small>, אִם לֹא כַּאֲשֶׁר <b>דִּמִּיתִי</b> כֵּן הָיָתָה <small>(ישעיה יד, כד)</small>. וענין אחר אַל <b>דֳּמִי</b> לָךְ <small>(תהלים פג, ב)</small>, וְאַל תִּתְּנוּ <b>דֳמִי</b> לוֹ <small>(ישעיה סב, ז)</small>. ובמשקל אחר וְלַיְלָה וְלֹא <b>דוּמִיָּה</b> לִי <small>(תהלים כב, ג)</small>, נֶאֱלַמְתִּי <b>דוּמִיָּה</b> <small>(תהלים לט, ג)</small>. <b>והתאר</b> אַךְ אֶל אֱלֹהִים <b>דּוּמִיָּה</b> נַפְשִׁי <small>(תהלים סב, ב)</small>, לְךָ<b> דֻמִיָּה</b> תְהִלָּה <small>(תהלים סה, ב)</small>, ענין כולם שתיקה. ויש מפרשים מזה אוֹי לִי כִי <b>נִדְמֵיתִי</b> <small>(ישעיה ו, ה)</small>, כלומר נשתתקתי לא אוכל דבר. ופירוש לְךָ <b>דֻמִיָּה</b> תְהִלָּה, רצונו לומר נשתתקה התהלה נגד פעליך העצומים שלא השיגך תהלה. ויתכן להיות דומיה משרש <b>דום</b> וה<b>יו"ד</b> ליחש כ<b>יו"ד</b> <b>תַּחְתִּיָּה</b>,<b> שְׁלִשִׁיָּה</b>. ויתכן לפרש <b>דִּמִּינוּ אֱלֹהִים חַסְדֶּךָ</b>, ענין הסבר והתוחלת כלומר שברנו אלהים לחסדך.
<h3>דמן</h3>
הָיוּ <b>דֹּמֶן</b> לָאֲדָמָה <small>(תהלים פג, יב)</small>, <b>לְדֹמֶן</b> עַל פְּנֵי הָאֲדָמָה <small>(ירמיה ח, ב)</small>, הוא זבל האשפה. כְּהִדּוּשׁ מַתְבֵּן בְּמֹי [בְּמוֹ] <b>מַדְמֵנָה</b> <small>(ישעיה כה, י)</small>, האשפה עצמה, כי כן דרך להטיל תבן באשפה ולהלך עליה עד שתדוש ותעשה דומן. ואדוני אבי ז"ל פירש מדמנה שם עיר שהיתה למואב, כמו שאמר גַּם מַדְמֵן תִּדֹּמִּי <small>(ירמיה מח, ב)</small>, ופירושו ונדוש מואב בעירו כמו <b>מדמנה</b> כמו שדשים התבן תחתיו במקומו.
<h3>דמע</h3>
<b>וְדָמֹעַ תִּדְמַע</b> וְתֵרַד עֵינִי <b>דִּמְעָה</b> <small>(ירמיה יג, יז)</small>, <b>וְדִמְעָתָהּ</b> עַל לֶחֱיָהּ <small>(איכה א, ב)</small>, וְלוֹא תָבוֹא <b>דִּמְעָתֶךָ</b> <small>(יחזקאל כד, טז)</small>. והקבוץ כָּלוּ <b>בַדְּמָעוֹת</b> עֵינַי <small>(איכה ב, יא)</small>, ידוע. מְלֵאָתְךָ <b>וְדִמְעֲךָ</b> <small>(שמות כב, כח)</small>, כנוי לשמן או ליין היורד מן הגת כדמע טפה טפה.
<h3>דנג</h3>
<b>כַּדּוֹנַג</b> מִפְּנֵי הָאֵשׁ <small>(מיכה א, ד)</small>, הוא השעוה.
<h3>דעך</h3>
<b>דָּעֲכוּ</b> כַּפִּשְׁתָּה כָבוּ <small>(ישעיה מג, יז)</small>, <b>יִדְעַךְ</b> נֵרוֹ <small>(משלי כ, כ)</small>. <b>ומה שלא נזכר פועלו</b> מן הדגוש ואם לא נמצא, דֹּעֲכוּ כְּאֵשׁ קוֹצִים <small>(תהלים קיח, יב)</small>, <b>והנפעל</b> נִדְעֲכוּ מִמְּקוֹמָם <small>(איוב ו, יז)</small>, ענינם הכבוי והכליון.
<h3>דפה</h3>
בְּבֶן אִמְּךָ תִּתֶּן <b>דֹּפִי</b> <small>(תהלים נ, כ)</small>, הוא הדבה הרעה. ואדוני אבי ז"ל פירשו מורכב משתי תלות <b>דו,</b> ו<b>פי</b>, ו<b>דו</b> הוא<b> שנים</b> בארמית, טב למיתב טן דו <small>(קדושין מא ע"א)</small>, דו פרצופין <small>(ברכות סא ע"א)</small>. וכן בלע"ז<b> ד"ו</b> שנים. ופירוש המלה שתי פיות ידבר אחת בפניו ואחת שלא בפניו.
<h3>דפק</h3>
<b>וּדְפָקוּם</b> יוֹם אֶחָד <small>(בראשית לג, יג)</small>, ענין דחיה, [הִתְפָּעֵל] <b>מִתְדַּפְּקִים</b> עַל הַדָּלֶת <small>(שופטים יט, כב)</small>, קוֹל דּוֹדִי <b>דוֹפֵק</b> <small>(שיר השירים ה, ב)</small>, ענינם גם כן הדחיה והכות על הדלת.
<h3>דקק</h3>
עַד אֲשֶׁר <b>דַּק</b> לְעָפָר <small>(דברים ט, כא)</small>, פתח, וַיִּטְחַן עַד אֲשֶׁר <b>דָּק</b> <small>(שמות לב, כ)</small>, קמץ בעבור האתנח. תָּדוּשׁ הָרִים <b>וְתָדֹק</b> <small>(ישעיה מא, טו)</small>, וּפָרָשָׁיו לֹא <b>יְדֻקֶּנּוּ</b> <small>(ישעיה כח, כט)</small>. <b>והתאר דַּק</b> מְחֻסְפָּס <b>דַּק</b> כַּכְּפֹר עַל הָאָרֶץ <small>(שמות טז, יד)</small>, קְטֹרֶת סַמִּים <b>דַּקָּה</b> <small>(ויקרא טז, יב)</small>, קוֹל דְּמָמָה <b>דַקָּה</b> <small>(מלכים א' יט, יב)</small> <b> וְדַקּוֹת</b> בָּשָׂר <small>(בראשית מא, ג)</small>, הַשִּׁבֳּלִים <b>הַדַּקּוֹת</b> <small>(בראשית מא, ז)</small>. <b>והפעל הכבד</b> [הִפְעִיל] וַיִּשְׂרֹף אֶת הַבָּמָה <b>הֵדַק</b> לְעָפָר <small>(מלכים ב' כג, טו)</small>, <b>וַהֲדִקּוֹת</b> עַמִּים רַבִּים <small>(מיכה ד, יג)</small>, וְשָׁחַקְתָּ מִמֶּנָּה <b>הָדֵק</b> <small>(שמות ל, לו)</small>, כְּטִיט חוּצוֹת <b>אֲדִקֵּם</b> <small>(שמואל ב' כב, מג)</small>. וכתב רבי יעקב בן אלעזר <b>הנפעל</b> מזה כִּתַּת <b>לְהֵדַק</b> <small>(דברי הימים ב' לד, ז)</small>, בצרי ופתח על משקל <b>לְהֵחַלּוֹ</b>. ויתכן היותו מן הכבד ומשפטו <b>לְהַדֵּק</b> כמו שכתבנו בחלק הדקדוק, הַנּוֹטֶה <b>כַדֹּק</b> שָׁמַיִם <small>(ישעיה מ, כב)</small>, כקרום. וכן לפי דעתי אוֹ <b>דַק</b> אוֹ תְּבַלֻּל בְּעֵינוֹ <small>(ויקרא כא, כ)</small>, פירוש או שיהיה קרום, או תבלול בעינו. וכן אמרו רבותינו ז"ל <small>(גיטין נו ע"א)</small>. בדוקין שבעין. הֵן אִיִּים <b>כַּדַּק</b> יִטּוֹל <small>(ישעיה מ, טו)</small>, כעפר דק יטול אותם.
<h3>דקר</h3>
וְהִבִּיטוּ אֵלַי אֵת אֲשֶׁר <b>דָּקָרוּ</b> <small>(זכריה יב, י)</small>, <b>וַיִּדְקֹר</b> אֶת שְׁנֵיהֶם <small>(במדבר כה, ח)</small>,<b> וְדָקְרֵנִי</b> בָהּ <small>(שמואל א' לא, ד)</small>. <b>והנפעל</b> כָּל הַנִּמְצָא <b>יִדָּקֵר</b> <small>(ישעיה יג, טו)</small>. <b>והפעול מן הפעל הכבד</b> [פֻּעַל] אֲנָשִׁים <b>מְדֻקָּרִים</b> <small>(ירמיה לז, י)</small>, <b>וּמְדֻקָּרִים</b> בְּחוּצוֹתֶיהָ <small>(ירמיה נא, ד)</small>. <b>והשם</b> <b>כְּמַדְקְרוֹת</b> חָרֶב <small>(משלי יב, יח)</small>, ענין כלם טעינת החרב [בלע"ז<b> שטוקאד"ה ד"י ספאד"ה</b>.].
<h3>דר</h3>
<b>וְדַר</b> וְסֹחָרֶת <small>(אסתר א' ו)</small>, רבותינו אמרו <small>(מגילה יב ע"א)</small>. שהיא אבן טובה שהיא בכרכי הים ודורה שמה הושיבה באמצע סעודה והאירה להם כצהרים. ומהם שאמרו כי לפיכך נקרא שם האבן דר שקורא דרור לכל בעלי סחורה כלומר שמעשירתן.
<h3>דרר</h3>
וּקְרָאתֶם <b>דְּרוֹר</b> <small>(ויקרא כה, י)</small>, חופש, מָר <b>דְּרוֹר</b> <small>(שמות ל, כג)</small>, המור הטוב שהוא חפשי מן הזיוף והתערובות. <b>וּדְרוֹר</b> קֵן לָהּ <small>(תהלים פד, ד)</small>, <b>כַּדְּרוֹר</b> לָעוּף <small>(משלי כו, ב)</small>, שם עוף טמא, והוא שקורין בלע"ז <b>אירונדל"א</b>, ולפיכך נקראת דרור לפי שהיא מקננת בבתים מבלי פחד כאילו היא חפשית מבני אדם שלא ילכדוה.
<h3>דרא</h3>
וְהָיוּ<b> דֵרָאוֹן</b> לְכָל בָּשָׂר <small>(ישעיה סו, כד)</small>, פירוש מיאוס יהיו לכל בשר מראות אותם מרוב התולעת שבהם. וכן וְאֵלֶּה לַחֲרָפוֹת <b>לְדִרְאוֹן</b> עוֹלָם <small>(דניאל יב, ב)</small>, ועקר מלת דראון היא תולעת מלשון רבותינו <small>(פרה פרק ט,משנה ב)</small>. הדרי והכנה שבתבואה כשרה מפני שאין בה לחה, ויונתן תרגמו כשתי מלות <b>די</b> <b>ראון</b> <b>מִיסַת חֲזֵינָא</b>.
<h3>דרב</h3>
וּלְהַצִּיב <b>הַדָּרְבָן</b> <small>(שמואל א' יג, כא)</small>. ועוד נכתבו בן ארבע אותיות.
<h3>דרג</h3>
בְּסֵתֶר <b>הַמַּדְרֵגָה</b> <small>(שיר השירים ב, יד)</small>, וְנָפְלוּ <b>הַמַּדְרֵגוֹת</b> <small>(יחזקאל לח, כ)</small>, תרגום וְלֹא תַעֲלֶה בְמַעֲלֹת <small>(שמות כ, כג)</small> <b>וְלָא תִסַּק בְּדַרְגִּין</b>.
<h3>דרך</h3>
אֲשֶׁר <b>דָּרַךְ</b> בָּהּ <small>(דברים א, לו)</small>, <b>דָּרַךְ</b> כּוֹכָב מִיַּעֲקֹב <small>(במדבר כד, יז)</small>, אֲשֶׁר <b>תִּדְרֹךְ</b> כַּף רַגְלְכֶם <small>(יהושע א, ג)</small>. <b>והפעל הנוסף</b> [הִפְעִיל] והוא <b>פעל עומד</b> לֹא <b>הִדְרִיכֻוהוּ</b> בְנֵי שָׁחַץ <small>(איוב כח, ח)</small>, כלומר לא דרכו בו, <b>וְהִדְרִיךְ</b> בַּנְּעָלִים <small>(ישעיה יא, טו)</small>. ואשר הוא פועל <b>יוצא</b> <b>יַדְרֵךְ</b> עֲנָוִים בַּמִּשְׁפָּט <small>(תהלים כה, ט)</small>, <b>הַדְרִיכֵנִי</b> בַאֲמִתֶּךָ <small>(תהלים כה, ה)</small>, מְנוּחָה <b>הִדְרִיכֻהוּ</b> <small>(שופטים כ, מג)</small>, פירוש ממנוחה הדריכוהו. וכן תרגום יונתן <b>מִבֵּית נְיַחֲהוֹן טְרָדוּנוּן</b>. ואפשר שיהיה <b>וְהִדְרִיךְ בַּנְּעָלִים</b> גם כן פעל <b>יוצא</b>. <b>והשם</b> <b>דֶּרֶךְ</b> הַמֶּלֶךְ נֵלֵךְ <small>(במדבר כ, יז)</small>, בשש נקדות, וַיֵּלֶךְ <b>בְּדֶרֶךְ</b> אַחֵר וְלֹא שָׁב <b>בַּדֶּרֶךְ</b> <small>(מלכים א' יג, יא)</small>, זֶה <b>הַדֶּרֶךְ</b> לְכוּ בוֹ <small>(ישעיה ל, כא)</small>, <b>בַּדֶּרֶךְ</b> אֲשֶׁר בָּאתָ בָּהּ <small>(ישעיה לז, כט)</small>, וְהוֹדַעְתָּ לָהֶם אֶת <b>הַדֶּרֶךְ</b> יֵלְכוּ בָהּ <small>(שמות יח, כ)</small>, לַעֲשׂוֹת <b>דַּרְכּוֹ</b> <small>(שופטים יז, ח)</small>, פירוש <b>לַעֲשׂוֹת דַּרְכּוֹ</b> מהם והלאה ולהתעכב שם, פֶּן יֶאֱנַף וְתֹאבְדוּ <b>דֶרֶךְ</b> <small>(תהלים ב, יב)</small>, פירוש תאבדו מצד הדרך, כלומר כי דרככם האבד כמו שאמר<b> וְדֶרֶךְ</b> רְשָׁעִים תֹּאבֵד <small>(תהלים א, ו)</small>. ועל דרך הזה נֹבֶלֶת עָלֶהָ <small>(ישעיה א, ל)</small>. שעליה נובלים, אָנֹכִי הֹלֵךְ <b>בְּדֶרֶךְ</b> כָּל הָאָרֶץ <small>(מלכים א' ב, ב)</small>, כמנהג. כִּי הִשְׁחִית כָּל בָּשָׂר אֶת <b>דַּרְכּוֹ</b> עַל הָאָרֶץ <small>(בראשית ו, יב)</small>, מנהגו, כִּי <b>דֶרֶךְ</b> נָשִׁים לִי <small>(בראשית לא, לה)</small>, מנהג הנשים, והוא הנדות. וכן אֹרַח כַּנָּשִׁים <small>(בראשית יח, יא)</small>, וּמַטֵּהוּ יִשָּׂא עָלֶיךָ <b>בְּדֶרֶךְ</b> מִצְרָיִם <small>(ישעיה י, כד)</small>, כמנהג מצרים כמו שהיו מכין אותך המצרים. וכן וּנְשָׂאוֹ <b>בְּדֶרֶךְ</b> מִצְרָיִם <small>(ישעיה י, כו)</small>, כמנהגו שעשה במצרים וידו הגדולה שהראה בהם. ופירוש <b>וּנְשָׂאוֹ</b> ישא אותו מעליך ויכלה אותו. או פירושו <b>וּנְשָׂאוֹ</b> על המטה שישא עליו מטהו כמו שעשה במצרים וכן פירוש ומטהו על הים מטהו יעורר עליו כמו שעורר אותו על הים בטביעת המצרים. והקבוץ עַל <b>דְּרָכִים</b> יָשַׁבְתְּ לָהֶם <small>(ירמיה ג, ב)</small>. וקבוץ השנים וְנֶעְקַשׁ <b>דְּרָכַיִם</b> יִפּוֹל בְּאֶחָת <small>(משלי כה, יח)</small>,<b></b> וְהָיָה אִם לָמֹד יִלְמְדוּ אֶת <b>דַּרְכֵי</b> עַמִּי לְהִשָּׁבֵעַ בִּשְׁמִי חַי י"י <small>(ירמיה יב, טז)</small>, ה<b>דל"ת</b> מעמדרת בגעיא והמסורת עליו לית געיא. וְכִבַּדְתּוֹ מֵעֲשׂוֹת <b>דְּרָכֶיךָ</b> <small>(ישעיה נח, יג)</small>, <b>דְּרָכַי</b> סִפַּרְתִּי וַתַּעֲנֵנִי <small>(תהלים קיט, כו)</small>, <b>וּדְרָכֶיךָ</b> לַמְחוֹת מְלָכִין <small>(משלי לא, ג)</small>, כלם ענין אחד, כי חפצי האדם ועסקיו ומה שישתדל בו הכל נקרא דרך. וכן המצות והעברות כמו שאמר אֶת <b>הַדֶּרֶךְ</b> יֵלְכוּ בָהּ <small>(שמות יח, כ)</small>, וְיֹאחֵז צַדִּיק <b>דַּרְכּוֹ</b> <small>(איוב יז, י)</small>, כִּי יוֹדֵעַ י"י <b>דֶּרֶךְ</b> צַדִּיקִים <b>וְדֶרֶךְ</b> רְשָׁעִים תֹּאבֵד <small>(תהלים א, ו)</small>, ובתוספת <b>מ"ם</b> <b>מִדְרַךְ</b> כַּף רָגֶל <small>(דברים ב, ה)</small>, רצונו לומר דריסת הרגל. ובענין הזה <b>תִּדְרְכִי</b> נַפְשִׁי עֹז <small>(שופטים ה, כא)</small>. חסר <b>בי"ת</b> השרות ופירושו תרמסי האויבים בעוז. <b>כְּדֹרֵךְ</b> בְּגַת <small>(ישעיה סג, ב)</small>, אַתָּה <b>תִדְרֹךְ</b> זַיִת וְלֹא תָסוּךְ שֶׁמֶן וְתִירוֹשׁ וְלֹא תִשְׁתֶּה יָּיִן <small>(מיכה ו, טו)</small>, בחלם בקריאת בן אשר, ובקמץ חטף בקריאת בן נפתלי. <b>דֹרְכִים</b> גִּתּוֹת בַּשַּׁבָּת <small>(נחמיה יג, טו)</small>. <b>והכבד</b> [הִפְעִיל] כְּגֹרֶן עֵת <b>הִדְרִיכָהּ</b> <small>(ירמיה נא, לג)</small>. והוא מקור והחירק מקום פתח ענינם הדריסה והדישה. וכן <b>דָּרַכְתָּ</b> בַיָּם סוּסֶיךָ חֹמֶר מַיִם רַבִּים <small>(חבקוק ג, טו)</small>, ופירוש הפסוק <b>דָּרַכְתָּ בַיָּם סוּסֶיךָ</b> כמו כן דרכו בחמר מים רבים. או פירושו דרכה בים על סוסיך והם העננים. ובענין משיכת הקשת ונטותו <b>דָּרַךְ</b> קַשְׁתּוֹ <small>(איכה ב, ד)</small>, אֶל <b>יִדְרֹךְ הַדֹּרֵךְ</b> קַשְׁתֹּו <small>(ירמיה נא, ג)</small>, וְכָל קַשְּׁתֹתָיו <b>דְּרֻכוֹת</b> <small>(ישעיה ה, כח)</small>. ולפי שבמשיכת הקשת ימשך גם כן החץ לזה אמר <b>יִדְרֹךְ</b> חִצָּו [חִצָּיו] <small>(תהלים נח, ח)</small>, <b>דָּרְכוּ</b> חִצָּם דָּבָר מָר <small>(תהלים סד, ד)</small>. <b>והפעל הכבד</b> [הִפְעִיל]<b> וַיַּדְרְכוּ</b> אֶת לְשׁוֹנָם <small>(ירמיה ט, ב)</small>, משפטו וידריכו.
<h3>דרם</h3>
<b>וְדָרוֹם</b> יְרָשָׁה <small>(דברים לג, כג)</small>, הוא התימן והוא הנגב כי בלשונות אלה נקרא.
<h3>דרשׁ</h3>
<b>דָּרשׁ דָּרַשׁ</b> מֹשֶׁה <small>(ויקרא י, טז)</small>, <b>וְדָרְשׁוּ</b> מֵחָרְבוֹתֵיהֶם <small>(תהלים קט, י)</small>. וכתב רבי יעקב בן אלעור כי בספר הלאלי כתוב עליו לית כותיה חטף. וגם [ר' שמואל] הנגיד ז"ל כתב שמצאו ברוב הספרים חטף. <b>דְּרוּשִׁים</b> לְכָל חֶפְצֵיהֶם <small>(תהלים קיא, ב)</small>, <b>וְדָרַשְׁתָּ</b> וְחָקַרְתָּ <small>(דברים יג, טו)</small>, <b>תִּדְרוֹשׁ</b> רִשְׁעוֹ בַל תִּמְצָא <small>(תהלים י, טו)</small>, בחולם בקריאת בן אשר ובקמץ חטף בקריאת בן נפתלי. <b>לְדַרְיוֹשׁ</b> הַדָּבָר <small>(עזרא י, טז)</small>, נוספת בו ה<b>יו"ד</b> ומשפטו לדרש, וַתֵּלֶךְ <b>לִדְרשׁ</b> אֶת י"י <small>(בראשית כה, כב)</small>. <b>והנפעל</b> וְגַם דָּמוֹ הִנֵּה <b>נִדְרָשׁ</b> <small>(בראשית מב, כב)</small>, <b>נִדְרַשְׁתִּי</b> לְלוֹא שָׁאָלוּ <small>(ישעיה סה, א)</small>, <b>הַאִדָּרשׁ אִדָּרֵשׁ</b> לָהֶם <small>(יחזקאל יד, ג)</small>, ה<b>אל"ף</b> תמורת <b>ה"א</b> ומשפטו ההדרש אדרש. ורבי יהודה כתב כי <b>אל"ף</b> האדרש למדבר והדגש לחסרון <b>תי"ו</b> התפעל. ונכון הוא. ובא האדרש אדרש כפול לחוזק הדבר כמו הַאַכֶּה אַכֶּה אָבִי <small>(מלכים ב' ו, כא)</small>. ופירוש <b>נִדְרַשְׁתִּי לְלוֹא שָׁאָלוּ</b> נמצאתי ונזדמנתי, <b>דְּרוּשִׁים לְכָל חֶפְצֵיהֶם</b> מזומנים ונמצאים לכל החפצים בהם. <b>והשם</b> <b>בְּמִדְרַשׁ</b> הַנָּבִיא עִדּוֹ <small>(דברי הימים ב' יג, כב)</small>, שידרשהו הדורש שמה כי הדברים מזומנים בו. וכן עַל <b>מִדְרַשׁ</b> סֵפֶר הַמְּלָכִים <small>(דברי הימים ב' כד, כז)</small>, ספר שמזומנים בו דברי המלכים והדורש ימצא שם.
<h3>דשׁא</h3>
<b>דָשְׁאוּ</b> נְאוֹת מִדְבָּר <small>(יואל ב, כב)</small>, <b>והפעל הנוסף</b> [הִפְעִיל] <b>תַּדְשֵׁא</b> הָאָרֶץ <b>דֶּשֶׁא</b> <small>(בראשית א, יא)</small>, כִּשְׂעִירִם עֲלֵי <b>דֶשֶׁא</b> <small>(דברים לב, ב)</small>, בשש נקודות. והוא נקרא כן בתחלת צאתו וכשיגדל יקרא עשב כי שם דשא הוא שם תחלת הפעולה בעשב לפיכך בא ממנו פעולה כמו מן צמח ולא בא כן מן עשב. ויש מפרשים מזה כִּי תָפוּשׁיּ [תָפוּשׁוּ] כְּעֶגְלָה <b>דָשָׁה</b> <small>(ירמיה ג, יא)</small>, ומשפטו <b>דְּשָׁאָה</b> בפלס <b>חֲכָמָה</b>, ונגרעה ה<b>ה"א</b> כמו שנגרעה ממלת <b>שֶׁיֹּצָא</b> מִלִּפְנֵי הַשַּׁלִּיט <small>(קהלת י, ה)</small>, שמשפטו שיוצאה. ורבי יונה הרחיק זה הפירוש בעבור כי היה לו לומר <b>דְּשֵׁאָה</b> בצרי ה<b>שי"ן</b> כמו <b>מְלֵאָה, צְמֵאָה</b>. וגם אין המלה נכתבה אצלו ב<b>אל"ף</b> כי אם ב<b>ה"א</b>. וכן נמצא במקצת ספרים. וכבר כתבנוהו בשרש <b>דוש</b>.
<h3>דשׁן</h3>
וְאָכַל וְשָׂבַע <b>וְדָשֵׁן</b> <small>(דברים לא, כ)</small>, פועל עובר וְהָיָה דָשֵׁן<b> וְשָׁמֵן</b> <small>(ישעיה ל, כג)</small>, <b>תאר, דְּשֵׁנִים</b> וְרַעֲנַנִּים יִהְיוּ <small>(תהלים צב, טו)</small>, וַיִּשְׁתַּחֲווּ כָּל <b>דִּשְׁנֵי</b> אֶרֶץ <small>(תהלים כב, ל)</small>.<b> והשם</b> וְתִתְעַנַּג <b>בַּדֶּשֶׁן</b> נַפְשְׁכֶם <small>(ישעיה נה, ב)</small>, בשש נקודות, הֶחֳדַלְתִּי אֶת <b>דִּשְׁנִי</b> <small>(שופטים ט, ט)</small>, כבר זכרנו דקדוק החדלתי בחלק הדקדוק במקומו. <b>והכבד</b> [פִּעֵל] <b>דִּשַּׁנְתָּ</b> בַשֶּׁמֶן רֹאשִׁי <small>(תהלים כג, ה)</small>, שְׁמוּעָה טוֹבָה <b>תְּדַשֶּׁן</b> עָצֶם <small>(משלי טו, ל)</small>. <b>ושלא נזכר פועלו ממנו</b> [פֻּעַל] נֶפֶשׁ בְּרָכָה<b> תְדֻשָּׁן</b> <small>(משלי יא, כה)</small>, וַעֲפָרָם מֵחֵלֶב <b>יְדֻשָּׁן</b> <small>(ישעיה לד, ז)</small>. ומלה מורכבת מהנפעל והתפעל <b>הֻדַּשְׁנָה</b> מֵחֵלֶב <small>(ישעיה לד, ו)</small>. וענין אחר אֶל שֶׁפֶךְ<b> הַדֶּשֶׁן</b> <small>(ויקרא ד, יב)</small>, בשש נקודות והוא האפר, וְכָל הָעֵמֶק הַפְּגָרִים <b>וְהַדֶּשֶׁן</b> <small>(ירמיה לא, לט)</small>. פירוש מקום שפך הדשן שהיה חוץ לירושלים אומר שיהיה אותו המקום נוסף בעיר לעתיד. ופירוש<b> וְכָל הָעֵמֶק הַפְּגָרִים</b> תרגם יונתן <b>וְכָל מֵישְׁרָא אֲתַר דִנְפָלוּ תַמָן פִּגְרֵי מַשִׁרְיַת אַתּוּרָאָה</b>. רצה לומר כי כל אותו העמק יהיה תוספת העיר וכל השדמות עד נחל קדרון. והנה לא תרגם והדשן או תרגם אותו משרית אתורא לפי שהיו דשנים ושמנים כמו שנאמר עליו וּמִשְׁמַן בְּשָׂרוֹ יֵרָזֶה <small>(ישעיה יז, ד)</small>. <b>והפעל הכבד</b> <b>ממנו</b> [פִּעֵל] <b>וְדִשְּׁנוּ</b> אֶת הַמִּזְבֵּחַ <small>(במדבר ד, יג)</small>, יסירו דשנו, וְעָשִׂיתָ סִּירֹתָיו <b>לְדַשְּׁנוֹ</b> <small>(שמות כז, ג)</small>. וְעוֹלָתְךָ <b>יְדַשְּׁנֶה</b> סֶלָה <small>(תהלים כ, ד)</small> ה<b>ה"א</b> נוסף כ<b>ה"א</b> <b>וָאֶקְרָאֶה</b> לְךָ <small>(שמואל א' כד, טו)</small>. ופירוש ישימה דשן, כלומר שיוריד אשו מן השמים לאכלה ולקבלה ברצון.
<h3>דת</h3>
לִפְנֵי כָּל יֹדְעֵי<b> דָּת</b> וָדִין <small>(אסתר א, יג)</small>, וְאֶת <b>דָּתֵי</b> הַמֶּלֶךְ <small>(אסתר ג, ח)</small>, <b>וְדָתֵיהֶם</b> שֹׁנוֹת <small>(אסתר ג, ח)</small>, לַעֲשׂוֹת <b>כְּדַת</b> הַיּוֹם <small>(אסתר ט, יג)</small>, <b>וְהַדָּת</b> נִתְּנָה בְּשׁוּשַׁן הַבִּירָה <small>(אסתר ג, טו)</small>, אֲשֶׁר לֹא <b>כַדָּת</b> <small>(אסתר ד, טז)</small>, ענין הכל התורה והחוק.
<b>ואשר הם בני ארבע אותיות</b>
<h3>דמשׁק</h3>
בִּפְאַת מִטָּה <b>וּבִדְמֶשֶׁק</b> עָרֶשׂ <small>(עמוס ג, יב)</small>, פירושו לפי מקומו כמו בפאת מטה כי אין לו חבר. או תהיה המלה מורכבת משתי מלות <b>בְּדֵי מֶשֶׁק</b> ויהיה משק מן <b>שקק</b> וענינו מן שוק כלומר באחד מכרעי המטה ודי הוא מלה נוספת כמו <b>בְּדֵי</b> שֹׁפָר <small>(איוב לט, כה)</small>,<b> בְּדֵי</b> רִיק <small>(ירמיה נא, נח)</small>, <b>בְּדֵי</b> אֵשׁ <small>(שם)</small>, שהוא כמו בשופר, בריק, באש.
<h3>דרבן</h3>
וּלְהַצִּיב<b> הַדָּרְבָן</b> <small>(שמואל א' יג, כא)</small>, כולו קמוץ לבן נפתלי ולבן אשר ה<b>בי"ת</b> בפתח וה<b>דל"ת</b> לשניהם מעמדת בגעיא. ובא הקבוץ במשקל אחר דִּבְרֵי חֲכָמִים<b> כַּדָּרְבֹנוֹת</b> <small>(קהלת יב, יא)</small>, הוא המחט התקוע בראש עץ שטוענין בו השורים בעת החרישה. והמחט יקרא דרבן והעץ יקרא מלמד. וכן אמרו במשנה <small>(כלים פרק ט, משנה ו)</small>, מלמד שבלע את הדרבן, כלומר שנבלע אותו המחט התקוע בעץ בתוכו.
<h3>דרדר</h3>
וְקוֹץ <b>וְדַרְדַּר</b> <small>(בראשית ג, יח)</small>, כולו פתח והוא מין ממיני הקוצים. ובבראשית רבה <small>(פרשה כא)</small> קוץ זה עכבית דרדר זה קנדם שהוא עשוי דרין דרין. ופירש בעל הערוך <small>(בשרש עכביות)</small> קנדם בלע"ז <b>קרדו"ז</b>.
<b>ואשר הוא בן חמש אותיות</b>
<h3>דרכמן</h3>
<b>דַּרְכְּמוֹנִים</b> שֵׁשׁ רִבֹּאות <small>(עזרא ב, סט)</small>, וכן <b>לַאֲדַרְכֹנִים</b> אָלֶף <small>(עזרא ח, כז)</small>. וה<b>אל"ף</b> נוספת. והוא מטבע ידוע אצלם באורחו הזמן. וכבר זכרנו אותו באות ה<b>אל"ף</b> בן ארבע אותיות ואפשר גם כן שה<b>נוני"ן</b> נוספות.
נשלמה אות ה<b>דלי"ת</b>
<h2><span style="color:Gray;">אות הה'</span></h2>
<h3>הה</h3>
הֵילִילוּ <b>הָהּ</b> לַיּוֹם <small>(יחזקאל ל, ב)</small>. והוסיפו בו ה<b>אל"ף</b> ברוב דבריהם ואמרו <b>אֲהָהּ</b> לַיּוֹם <small>(יואל א, טו)</small>, וָאֹמַר <b>אֲהָהּ</b> י"י אלהים <small>(יחזקאל ד, יד)</small>. והיא קריאה כך על הצער ועל הדאגה.
<h3>הא</h3>
<b>הֵא</b> לָכֶם זֶרַע <small>(בראשית מז, כג)</small>, וְגַם אֲנִי <b>הֵא</b> דַּרְכֵּךְ בְּרֹאשׁ נָתַתִּי <small>(יחזקאל טז, מג)</small>, כמו הנה.
<h3>הבל</h3>
וַיֵּלְכוּ אַחֲרֵי <b>הַהֶבֶל וַיֶּהְבָּלוּ</b> <small>(ירמיה ב, ה)</small> <b>והפעל הנוסף</b> [פֻּעַל] <b>מַהְבִּלִים</b> הֵמָּה אֶתְכֶם <small>(ירמיה כג, טז)</small>.<b> והשם</b> אַחֲרֵי <b>הַהֶבֶל</b> <small>(ירמיה ב, ה)</small>, <b>הֶבֶל הֵמָּה</b> <small>(ירמיה י, טו)</small>, בשש נקדות. ומשקל אחר <b>הֲבֵל הֲבָלִים</b> <small>(קהלת א, ב)</small>. והוא דבר שאינו כלום. וכן קראו רבותינו <small>(שבת פח ע"ב)</small> לאיד היוצא מהפה בהבל פיו הבל תינוקות <small>(שבת קיט ע"ב)</small> כי הוא דבר המתבטל ותכלה במהרה.
<h3>הבן</h3>
קַרְנוֹת שֵׁן וְהָובְנִים [<b>וְהָבְנִים</b>] <small>(יחזקאל כז, טו)</small>, הם חיות שעושין מלאכה מהעצם שלהן או מהקרנות כמו שעושין מעצם הפיל שהוא השן. ויש מפרשים אותו העץ שקורין אבנוס [יבנים] והתרגום אמר <b>וְשֵׁן דְפִיל וְטַוְסִין</b>. והוא העוף שנודע לנו בדברי רבותינו באמרם <small>(חולין קטו ע"א)</small> קריבו ליה ריש טווסא בחלבא ולא אכל. ועוד אמרו <small>(בבא קמא נה ע"ב)</small> תרנגול ופסיוני וטווס כלאים זה בזה, והוא שקורין לו בלע"ז <b>פוו"ן</b>. ואפשר שיעשו מלאכה מעצם שלהם וכן בלשון ערבי נקרא <b>טאוו"ס</b>.
<h3>הבר</h3>
הֹבְרֵו [<b>הֹבְרֵי</b>] שָׁמַיִם <small>(ישעיה מז, יג)</small>, הם החוזים בכוכבים כמו שפירש אחריו ודומה לו בלשון ערבי שקורין לחתוך הדבר אלהבר"ם והחוזים בכוכבים מחתכים הדבר וגוזרים אותו על פי הכוכבים.
<h3>הגה</h3>
<b>וְהָגִיתִי</b> בְכָל פָּעֳלֶךָ <small>(תהלים עז, יא)</small>, לֹא <b>יֶהְגּוּ</b> בִּגְרוֹנָם <small>(תהלים קטו, ז)</small>, וּלְשׁוֹנִי אִם <b>יֶהְגֶּה</b> רְמִיָּה <small>(איוב כז, ד)</small>, כַּאֲשֶׁר <b>יֶהְגֶּה</b> הָאַרְיֵה <small>(ישעיה לא, ד)</small>, כִּי אֱמֶת <b>יֶהְגֶּה</b> חִכִּי <small>(משלי ח, ז)</small>, וְכַיּוֹנִים <b>הָגֹה נֶהְגֶּה</b> <small>(ישעיה נט, יא)</small>, <b>יֶהְגוּ</b> רִיק <small>(תהלים ב, א)</small>, הֹרוֹ <b>וְהֹגוֹ</b> מִלֵּב דִּבְרֵי שָׁקֶר<small>(ישעיה נט, יג)</small>, מקור. ובא בחלם ה<b>ה"א</b> לזווג המלות כי <b>הרו</b> בחולם על המשפט כי הוא מן <b>יָרָה</b> והיא כמו וּלְהוֹרֹת אֶת בְּנֵי יִשְׂרָאֵל <small>(ויקרא י, יא)</small>, ובא<b> וְהֹגוֹ</b> כמו כן בחלם לזווג המלות כמו אֶת מוֹצָאֲךָ וְאֶת מֹבָואֶךָ [מוֹבָאֶךָ] <small>(שמואל ב' ג, כה)</small>, כן כתבו אדוני אבי ז"ל. <b>והפעל הנוסף</b> [הִפְעִיל] הַמְצַפְצְפִים <b>וְהַמַּהְגִּים</b> <small>(ישעיה ח, יט)</small>. <b>והשם</b> <b>וְהֶגֶה</b> מִפִּיו יֵצֵא <small>(איוב לז, ב)</small>, כִּלִּינוּ שָׁנֵינוּ כְמוֹ <b>הֶגֶה</b> <small>(תהלים צ, ט)</small>, קִנִים <b>וָהֶגֶה</b> וָהִי <small>(יחזקאל ב, י)</small>, והוא בשש נקדות. ומשקל אחר <b>הִגָּיוֹן</b> סֶלָה <small>(תהלים ט, יז)</small>, <b>וְהֶגְיוֹן</b> לִבִּי לְפָנֶיךָ <small>(תהלים יט, טו)</small>. ומשקל אחר, בהכפל <b>עי"ן</b> הפעל בִּינָה<b> הֲגִיגִי</b> <small>(תהלים ה, ב)</small>. ומשקל אחר, <b>וְהָגוּת</b> לִבִּי תְבוּנוֹת <small>(תהלים מט, ד)</small>, ענין הכל דבור וצפצוף הפה. וכתב אדני אבי עליו השלום כי הכל הוא לשון גמגום וצפצוף ואין בו לשון קריאה ודבור כי פירוש וּבְתוֹרָתוֹ <b>יֶהְגֶּה</b> <small>(תהלים א, ב)</small>, כל כך יהיה קורא בתורה עד שבכל שעה אפילו שלא בשעת קריאה יצאו הדברים על פיו ויופיעו משפתיו. ויורה על זה וְכַיּוֹנִים <b>הָגֹה נֶהְגֶּה</b> <small>(ישעיה נט, יא)</small>, כי היא ענין הצפצוף והוא כקול יללה. וכן קִנִים <b>וָהֶגֶה</b> <small>(יחזקאל ב, י)</small>. וענין אחר <b>הָגָה</b> בְּרוּחוֹ הַקָּשָׁה <small>(ישעיה כז, ח)</small>, <b>הָגוֹ</b> סִיגִים מִכָּסֶף <small>(משלי כה, ד)</small>, <b>הָגוֹ</b> רָשָׁע לִפְנֵי מֶלֶךְ <small>(משלי כה, ה)</small>, ענין הסרה. ואדוני אבי ז"ל כתב מזה השרש והענין כַּאֲשֶׁר <b>הֹגָּה</b> מִן הַמְסִלָּה <small>(שמואל ב' כ, יג)</small>, <b>והוא שלא נזכר פועלו מן המרובע</b>.
<h3>הגן</h3>
דֶּרֶךְ בִּפְנֵי הַגְּדֶרֶת<b> הֲגִינָה</b> <small>(יחזקאל מב, יב)</small>, פירש רבי יונה דרך נכונה וישרה, ורבותינו ז"ל נשתמשו הרבה בזה הלשון באמרם <small>(חולין מ ע"ב)</small>, דבר הגון, עשה שלא כהוגן <small>(עבודה זרה נה ע"א)</small>, ויונתן תרגם <b>אוֹרַח קֳדָם דוּכַן לֵיוָאַי</b>.
<h3>הדד</h3>
<b>הֵידָד</b> הִשְׁבַּתִּי <small>(ישעיה טז, י)</small>, <b>הֵידָד</b> כְּדֹרְכִים יַעֲנֶה <small>(ירמיה כה, ל)</small>, מלה שהיא קריאת הדורכים כך לזרז עצמם. ואפשר שיהיה מהענין הזה וְלֹא <b>הֵד</b> הָרִים <small>(יחזקאל ז, ז)</small>, ופירושו כמו שאמר קרוב היום מהומה פירוש היום יום מהומה ולא תדמה להומה הרים וסלעים כשאדם נותן קולו שם שהוא קול גדול כי יותר גדולה תהיה הומה זאת. ויש מפרשים הקול היוצא בין ההרים כשאדם נותן קולו שם שילך אותו הקול עד מקום כלותו וישוב לאחור וישמע הקול ההוא בעצמו ואותו הקול נקרא הד הרים, ויונתן תרגם <b>וְלֵית לְאִשְׁתֵּיזָבָא בִּמְצָדֵי טוּרַיָא</b> [ובלע"ז <b>אֵיק"וֹ</b>].
<h3>הדה</h3>
גָּמוּל יָדוֹ <b>הָדָה</b> <small>(ישעיהי א, ח)</small>, ענינו פשט. ורבי יהודה אמר כי ה<b>ה"א</b> תמורת <b>יו"ד</b> מן <b>יְדוּ</b> אֵלֶיהָ <small>(ירמיה נ, יד)</small>.
<h3>הדך</h3>
<b>וַהֲדֹךְ</b> רְשָׁעִים תַּחְתָּם <small>(איוב מ, יב)</small>, פירוש רמוס הרשעים במקומם.
<h3>הדם</h3>
וְהָאָרֶץ <b>הֲדֹם</b> רַגְלָי <small>(ישעיה סו, א)</small>, עַד אָשִׁית אֹיְבֶיךָ<b> הֲדֹם</b> לְרַגְלֶיךָ <small>(תהלים קי, א)</small>, הוא שרפרף הכסא.
<h3>הדס</h3>
<b>וַהֲדַס</b> וְעֵץ שָׁמֶן <small>(ישעיה מא, יט)</small>, תְַחַת [וְתַחַת] הַסִּרְפָּד יַעֲלֶה <b>הֲדַס</b> <small>(ישעיה נה, יג)</small>, פתח באתנח, וְהוּא עֹמֵד בֵּין <b>הַהֲדַסִּים</b> אֲשֶׁר בַּמְּצֻלָה <small>(זכריה א, ח)</small>, ידוע.
<h3>הדף</h3>
וְאִם בְּפֶתַע בְּלֹא אֵיבָה <b>הֲדָפוֹ</b> <small>(במדבר לה, כב)</small>, יַעַן בְּצַד וּבְכָתֵף <b>תֶּהְדֹּפוּ</b> <small>(יחזקאל לד, כא)</small>, <b>וַהֲדַפְתִּיךָ</b> מִמַּצָּבֶךָ <small>(ישעיה כב, יט)</small>, וְהַוַּת רְשָׁעִים<b> יֶהְדֹּף</b> <small>(משלי י, ג)</small>, מצאתי במקצת הספרים המדוייקים ה<b>יו"ד</b> בסגול ובמקצתם בפתח. <b>לַהֲדֹף</b> אֶת כָּל אֹיְבֶיךָ <small>(דברים ו, יט)</small>, כלם ענין דחיפה.
<h3>הדר</h3>
<b>וְהָדַרְתָּ</b> פְּנֵי זָקֵן <small>(ויקרא יט, לב)</small>, וְדָל לֹא <b>תֶהְדַּר</b> בְּרִיבוֹ <small>(שמות כג, ג)</small>, <b>הָדוּר</b> בִּלְבוּשׁוֹ <small>(ישעיה סג, א)</small>. <b>והתאר</b> פְּרִי עֵץ <b>הָדָר</b> <small>(ויקרא כג, מ)</small>, <b>והשם</b> הוֹד <b>וְהָדָר</b> לְפָנָיו <small>(תהלים צו, ו)</small>. ומשקל אחר מַעֲבִיר נוֹגֵשׂ <b>הֶדֶר</b> מַלְכוּת <small>(דניאל יא, כ)</small>, בשש נקודות. והקבוץ <b>הֲדָרִים</b> <b>בְּהַדְרֵי</b> קֹדֶשׁ מֵרֶחֶם מִשְׁחָר <small>(תהלים קי, ג)</small>. ועם <b>ה"א</b> הנקבה <b>הַדְרָה</b>, והסמוך<b> בְּהַדְרַת</b> קֹדֶשׁ <small>(תהלים כט, ב)</small>, בְּרָב עָם <b>הַדְרַת</b> מֶלֶךְ <small>(משלי יד, כח)</small>, או יהיה <b>הֲדֵרָה</b> בפלס <b>שְׁלֵמָה</b> כי הסמוך בשני המשקלים שוה. <b>והנפעל</b> פְּנֵי זְקֵנִים לֹא <b>נֶהְדָּרוּ</b> <small>(איכה ה, יב)</small>. <b>וההתפעל</b> אַל <b>תִּתְהַדַּר</b> לִפְנֵי מֶלֶךְ <small>(משלי כה, ו)</small>, ענין התנאות והתיפות והראות סבר פנים יפות. <b>וַהֲדוּרִים</b> אֲוַשֵּׁר [אֲיַשֵּׁר] <small>(ישעיה מה, ב)</small>, דרכים המעוקלים והמסובבים. ודומה למה שאמרו רבותינו <small>(חולין קיג ע"א)</small>, הדרא דכנתא, בני מעים שהם מעוקלים ומסובבים סביב סביב.
<h3>הו</h3>
וּבְכָל חוּצוֹת יֹאמְרוּ <b>הוֹ הוֹ</b> <small>(עמוס ה, טז)</small>, קריאת האבל והצער [ובלע"ז <b>אוֹיְימֵ"י אוֹיְימֵ"י</b>].
<h3>הוא</h3>
<b>הוּא</b> הַדָּבָר <small>(דברים יח, כב)</small>, כנוי לנסתר.
<h3>הוד</h3>
<b>הוֹד</b> וְהָדָר לָבָשְׁתָּ <small>(תהלים קד, א)</small>, <b>הוֹדוֹ</b> עַל אֶרֶץ וְשָׁמָיִם <small>(תהלים קמח, יג)</small>,<b> הוֹד</b> נַחְרוֹ אֵימָה <small>(איוב לט, כ)</small>, וְלֹא נָתְנוּ עָלָיו <b>הוֹד</b> מַלְכוּת <small>(דניאל יא, כא)</small>, כְּסוּס <b>הוֹדוֹ</b> בַּמִּלְחָמָה <small>(זכריה י, ג)</small>, וְהוּא יִשָּׂא <b>הוֹד</b> וְיָשַׁב וּמָשַׁל <small>(זכריה ו, יג)</small>, וְנָתַתָּה <b>מֵהוֹדְךָ</b> עָלָיו <small>(במדבר כז, כ)</small>, הוֹי אָדוֹן וְהוֹי<b> הֹדֹה</b> <small>(ירמיה כב, יח)</small>, וִיהִי כַזַּיִת <b>הוֹדוֹ</b> <small>(הושע יד, ז)</small>, ענין כולם הכח וההדר. ורבי יונה הכניס בענין הזה וְלֹא <b>הֵד</b> הָרִים <small>(יחזקאל ז, ז)</small>, וכבר זכרנוהו בשרש <b>הָדַד</b>.
<h3>הוה</h3>
וְאַתָּה <b>הוֶֹה</b> לָהֶם לְמֶלֶךְ <small>(נחמיה ו, ו)</small>, כִּי מֶה <b>הוֶֹה</b> לָאָדָם <small>(קהלת ב, כב)</small> <b>הֱוֵה</b> גְבִיר לְאַחֶיךָ <small>(בראשית כז, כט)</small>, מְקוֹם שֶׁיִּפּוֹל הָעֵץ שָׁם <b>יְהוּא</b> <small>(קהלת יא, ג)</small>, משפטו<b> יֶהְוֶא</b> ובאה ה<b>ו"ו</b> נחה כ<b>ו"ו</b> <b>וַיִּשְׁתַּחוּ</b>. כִּי לַשֶּׁלֶג יֹאמַר <b>הֱוֵא</b> אָרֶץ <small>(איוב לז, ו)</small>, ה<b>אל"ף</b> תמורת <b>ה"א</b>. ואפשר שיהיה ה<b>ו"ו</b> בשרש הזה תמורת ה<b>יו"ד</b> בשרש <b>הָיָה</b> או יהיו שנים שרשים ועל כל פנים הענין אחד. וענין אחר <b>הוָֹה</b> עַל <b>הוָֹה</b> <small>(יחזקאל ז, כו)</small>. ומשקל אחר וַיִּבְטַח בְּרֹב עָשְׁרוֹ יָעֹז <b>בְּהַוָּתוֹ</b> <small>(תהלים נב, ט)</small>, <b>וְהַוַּת</b> רְשָׁעִים יֶהְדֹּף <small>(משלי י, ג)</small>, <b>הַוַּת</b> נַפְשׁוֹ הוּא וַיְעַבְּתוּהָ <small>(מיכה ז, ג)</small>, וְהַיָּתִי [<b>וְהַוָּתִי</b>] בְּמֹאזְנַיִם יִשְׂאוּ יָחַד <small>(איוב ו, ב)</small>. והקבוץ הַוּוֹת בקרבה <small>(תהלים גה, יב)</small>, עַד יַעֲבֹר <b>הַוּוֹת</b> <small>(תהלים נז, ב)</small>,<b> הַוּוֹת</b> תַּחְשֹׁב לְשׁוֹנֶךָ <small>(תהלים נב, ד)</small>, פירוש תחשוב בלבך ותוציא בלשונך. ופירוש יעז בהותו ברעתו שעושה לאחרים. ענין כלם והדומה להם שבר וענינים רעים. ורבינו סעדיה פירש בהותו בממונו, וחוא מענין הראשון כלומר בממון ההוה לו. ויתכן להיות כמוהו<b> וְהַוַּת</b> רְשָׁעִים יֶהְדֹּף <small>(משלי י, ג)</small>, הפך מה שאמר לֹא יַרְעִיב י"י נֶפֶשׁ צַדִּיק <small>(שם)</small>. ואפשר להיות מן השרש הוה והענין הזה <b>תְּהוֹתְתוּ</b> עַל אִישׁ <small>(תהלים סב, ד)</small>.
<h3>הוי</h3>
<b>הוֹי</b> אָחִי <b>וְהוֹי</b> אָחוֹת <small>(ירמיה כב, יח)</small>, <b>הוֹי</b> אַשּׁוּר שֵׁבֶט אַפִּי <small>(ישעיה י, ה)</small>, <b>הוֹי</b> מֹשְׁכֵי הֶעָוֹן <small>(ישעיה ה, יח)</small>, <b>הוֹי</b> גּוֹי חֹטֵא <small>(ישעיה א, ד)</small>, <b>הוֹי</b> גִּבּוֹרִים לִשְׁתּוֹת יָיִן <small>(ישעיה ה, כב)</small>, <b>הוֹי</b> הָאֹמְרִים לָרַע טוֹב וְלַטּוֹב רָע <small>(ישעיה ה, כ)</small> וחסרו ה<b>יו"ד</b> ואמרו וּבְכָל חוּצוֹת יֹאמְרוּ <b>הוֹ הוֹ</b> <small>(עמוס ה, טז)</small>. וכבר זכרנוהו שרש בפני עצמו. וענין המלה הזאת קריאת אבל והספד וצער כמו <b>אוי</b>. ויש שהם לקריאה לא על אבל <b>הוֹי הוֹי</b> וְנֻסוּ מֵאֶרֶץ צָפוֹן <small>(זכריה ב, י)</small>, <b>הוֹי</b> צִיּוֹן הִמָּלְטִי <small>(זכריה ב, יא)</small>. ואפשר שיהיה כמותם <b>הוֹי</b> אַשּׁוּר שֵׁבֶט אַפִּי <small>(ישעיה י, ה)</small>.
<h3>הון</h3>
כָּל <b>הוֹן</b> יָקָר וְנָעִים <small>(משלי כד, ד)</small>, תִּמְכֹּר עַמְּךָ בְלֹא <b>הוֹן</b> <small>(תהלים מד, יג)</small>. והקבוץ בְּרֹב <b>הוֹנַיִךְ</b> וּמַעֲרָבַיִךְ <small>(יחזקאל כז, לג)</small>, ענינם רבוי ממון, לֹא אָמְרוּ <b>הוֹן</b> <small>(משלי ל, טו)</small>, לא אמרו הרבה ודי.
<h3>הזה</h3>
<b>הֹזִים</b> שֹׁכְבִים <small>(ישעיה נו, י)</small>, ישנים. וכן אמר המתרגם <b>נַיְמִין שָׁכְבִין</b>. וקצת מהמפרשים פירשו המדברים בשינה דברי תהו ובקצת החלאים <small>(והוא שקורין לו בלע"ז <b>פרלא"ר איי"ן סוניי"ו</b>)</small> ובלשון ערבי [האדון] <b>הדיא"ן</b> ה<b>דל"ת</b> רפה במקום ה<b>זי"ן</b> בעברי.
<h3>הי</h3>
קִנִים וָהֶגֶה <b>וָהִי</b> <small>(יחזקאל ב, י)</small>. ואפשר ששרש המלה הִיא והוא לשון מספד. ויש מפרשים כמוהו הִיא בְּכָל נְשִׂיאֵי יִשְׂרָאֵל <small>(יחזקאל כא, יז)</small>.
<h3>היא</h3>
<b>הִוא</b> הָאִשָּׁה <small>(בראשית כד, מד)</small>, כנוי לנקבה הנסתרת.
<h3>היה</h3>
הוּא <b>הָיָה</b> גִּבֹּר צַיִד<small>(בראשית י, ט)</small>, אִם עָבַרְתָּ אִתִּי <b>וְהָיִתָ</b> עָלַי לְמַשָּׂא <small>(שמואל ב' טו, לג)</small>. חסר <b>יו"ד</b> אשר היא במקום <b>למ"ד</b> הפעל מהמכתב. והמסורת עליו לית חסר. וכן <b>וְהָיִתָה</b> לִּי לִישׁוּעָה <small>(שמואל ב' י, יא)</small>, חסר ה<b>יו"ד</b> אשר במקום <b>למ"ד</b> הפעל. ולפי שהוא כתב ב<b>ה"א</b> באחרונה לא כללו בעל המסורת בחסר. והמסרה הנכונה על והית עלי למשֹא לית חסר דחסר. אֲנִי <b>אֶהְיֶה</b> לּוֹ לְאָב <small>(שמואל ב' ז, יד)</small>, הִנֵּה יַד י"י <b>הוֹיָה</b> <small>(שמות ט, ג)</small>, אַתְּ <b>הֲיִי</b> לְאַלְפֵי רְבָבָה <small>(בראשית כד, ס)</small>, <b>תְּהִי</b> נָא אָלָה בֵּינוֹתֵינוּ בֵּינֵינוּ וּבֵינֶךָ <small>(בראשית כו, כח)</small>, מִי זֶה אָמַר <b>וַתֶּהִי</b> <small>(איכה ג, לז)</small>, וַיֹּאמֶר אֱלֹהִים <b>יְהִי</b> אוֹר <b>וַיְהִי</b> אוֹר <small>(בראשית א, ג)</small>. <b>והנפעל</b> <b>נִהְיָה</b> הַדָּבָר הַזֶּה <small>(מלכים א' א, כז)</small>, <b>הֲנִהְיָה</b> כַּדָּבָר הַגָּדוֹל הַזֶּה <small>(דברים ד, לב)</small>, ענינם ידוע. וענין אחר<b> נִהְיֵיתִי</b> וְנֶחֱלֵיתִי <small>(דניאל ח, כז)</small>, וּשְׁנָתוֹ <b>נִהְיְתָה</b> עָלָיו <small>(דניאל ב, א)</small>, תַּאֲוָה <b>נִהְיָה</b> תֶּעֱרַב לְנָפֶשׁ <small>(משלי יג, יט)</small>, ענין שבר. ופירוש <b>נִהְיְתָה עָלָיו</b> נשתבשה הפך וּשְׁנָתִי <b>עָרְבָה</b> לִּי <small>(ירמיה לא, כה)</small>. ויש מפרשים מוה הענין וְחָלִיתִי <b>וְהָיִיתִי</b> כְּאַחַד הָאָדָם <small>(שופטים טז, ז)</small>, <b>וַיְהִי</b> דָּנִיֵּאל עַד שְׁנַת אַחַת לְכוֹרֶשׁ הַמֶּלֶךְ <small>(דניאל א, כא)</small>, וּשְׁנֵי אֲנָשִׁים שָׂרֵי גְדוּדִים <b>הָיוּ</b> בֶן שָׁאוּל <small>(שמואל ב' ד, ב)</small>, כלומר שברו והמיתו אותו. ואין צורך להוציאם מענינם. כי פירוש <b>וַיְהִי דָּנִיֵּאל</b> שהיה בבבל עד שנת אחת כורש המלך, ופירוש <b>הָיוּ בֶן שָׁאוּל</b> יהיו עם בן שׁאול וכן תרגום יונתן <b>הֲווֹ עִם בַּר שָׁאוּל</b> כלומר שהיו עמו כבר ונפרדו ממנו ועתה באו בביתו במרמה כלוקחי חטים והרגוהו. ויש מפרשים <b>תַּאֲוָה נִהְיָה</b> מהענין הראשון, ופירוש תאוה נהיה בזמנה תערב לנפש, ולפיכך תועבת כסילים סור מרע לפי שתבא להם תאותם.
<h3>היך</h3>
<b>וְהֵיךְ</b> יוּכַל עֶבֶד אֲדֹנִי זֶה <small>(דניאל י, יז)</small>, <b>הֵיךְ</b> אָבִיא אֵלַי אֵת אֲרוֹן הָאֱלֹהִים <small>(דברי הימים א' יג, יב)</small>, ה<b>ה"א</b> תמורת <b>אל"ף</b> איך.
<h3>הים</h3>
<b>וְהָמָם</b> מְהוּמָה גְדֹלָה <small>(דברים ז, כג)</small>, משפטו <b>הִימָם</b> וה<b>מ"ם</b> האחרונה סימן הרבים. והאות כי ה<b>מ"ם</b> הראשונה קמוצה כדרך כל <b>פְּעָלָם</b> ואלו היתה שרש היתה פתוחה כדרך כל <b>פָּעַל</b>. <b>והשם</b> <b>מְהוּמָה</b> גְדֹלָה <small>(דברים ז, כג)</small>, כִּי הָיְתָה <b>מְהוּמַת</b> מָוֶת <small>(שמואל א' ה, יא)</small>, ענינו כענין שבר. וענין אחר <b>הפעל הנוסף</b> [הִפְעִיל] אָרִיד בְּשִׂיחִי <b>וְאָהִימָה</b> <small>(תהלים נה, ג)</small> <b>תְּהִימֶנָה</b> מֵאָדָם <small>(מיכה ב, יב)</small>. <b>והנפעל</b> <b>וַתֵּהֹם</b> כָּל הָעִיר <small>(רות א, יט)</small>, ענינם ענין המיה ושאון.
<h3>הין</h3>
<b>וַתָּהִינוּ</b> לַעֲלֹת הָהָרָה <small>(דברים א, מא)</small>, ענינו ותאבו. והוא לקוח ממלח <b>הֵן</b> כלומר שאמרתם הן. וענין אחר שְׁלִשִׁית <b>הַהִין</b> <small>(במדבר טו, ו)</small>, והיא המדה שהיתה אצלם שהיא שנים עשר לוג, והלוג ששה בצים. והיא מדת הלח.
<h3>הכל</h3>
<b>לַהֵיכָל</b> וְלַדְּבִיר <small>(מלכים א' ו, ה)</small>, <b>וְהֵיכָל</b> תִּוָּסֵד <small>(ישעיה מד, כח)</small>, ה<b>יו"ד</b> למשך. ואפשר שהוא בן ארבע אותיות. והקבוץ וַיִּבֶן <b>הֵיכָלוֹת</b> <small>(הושע ח, יד)</small>. והקבוץ בלשון זכרים וְהִיא <b>בְּהֵיכְלֵי</b> מֶלֶךְ <small>(משלי ל, כח)</small>, וְתַנִּים <b>בְּהֵיכְלֵי</b> עֹנֶג <small>(ישעיה יג, כב)</small>, ענינם ארמון. <b>הֵיכַל</b> י"י <b>הֵיכַל</b> י"י <b>הֵיכַל</b> י"י הֵמָּה <small>(ירמיה ז, ד)</small>, תרגם יונתן <b>לָא תִתְרַחֲצוּן לְכוֹן עַל פִּתְגָמֵי נְבִיֵי שִׁקְרָא דְאָמְרִין קֳדָם הֵיכְלָא דַייָ אַתּוּן פָּלְחִין קֳדָם הֵיכְלָא דַייָ אַתּוּן דָבְחִין קֳדָם הֵיכְלָא דַייָ אַתּוּן סָגְדִין תְּלַת זִמְנִין בְּשַׁתָּא אַתּוּן מִתְחַזָן קֳדָמוֹהִי</b>. ואדוני אבי ז"ל פירש הפסוק כן אל תבטחו על דברי שקר שאתם אומרים היכל י"י המה לא יחריב היכליו. ואמר שלשה פעמים <b>הֵיכַל</b> לפי שהיו שלשה בתים אולם <b>והֵיכָל וְלַדְּבִיר</b> והנביא היה עונה להם ארץ ארץ ארץ הרי הם חשובים לפני כארץ. ונקראו כל השלשה בתים היכל לפי שההיכל היה הבית הגדול שבשלשתם. וכן אמר וּבָנוּ<b> בְּהֵיכַל</b> י"י <small>(זכריה ו, טו)</small>, אֲשֶׁר יֻסַּד <b>הֵיכַל</b> י"י <small>(חגי ב, יח)</small>, רצה לומר כל הבתים של בית המקדש.
<h3>הכר</h3>
לֹא תֵבֹשׁוּ <b>תַּהְכְּרוּ</b> לִי <small>(איוב יט, ג)</small>, ענינו תתמהו לי. וכתב רבי יונה כי הוא דומה ללשון הערב שאומר בו על התמיהה הגדולה <b>הכ"ר</b>. ואדוני אבי עליו השלום כתב <b>הַכָּרַת</b> פְּנֵיהֶם <small>(ישעיה ג, ט)</small> מזה השרש ופירושו מצחת פניהם כלומר עזות הפנים ומצח שיש להם. וכן פירש <b>תַּהְכְּרוּ לִי</b> תעיזו פניכם לי ולא תבושו ואמר כי בלשון ערבי <b>הכ"ר</b> עזות פנים [ובלע"ז <b>ספאצד"ו</b>].
<h3>הלל</h3>
שֶׁבַע בַּיּוֹם <b>הִלַּלְתִּיךָ</b> <small>(תהלים קיט, קסד)</small>, [פִּעֵל] כִּי <b>הִלֵּל</b> רָשָׁע עַל תַּאֲוַת נַפְשׁוֹ <small>(תהלים י, ג)</small>. <b>והשם</b> קֹדֶשׁ <b>הִלּוּלִים</b> <small>(ויקרא יט, כד)</small>, וַיַּעֲשׂוּ <b>הִלּוּלִים</b> <small>(שופטים ט, כז)</small>. ובתוספת <b>תי"ו</b> <b>תְּהִלָּה</b> לְדָוִד <small>(תהלים קמה, א)</small>. ויבא ב<b>תי"ו</b> במקום <b>ה"א</b> אֵיךְ לֹא עֻזְּבָה עִיר תְּהִלָּה [<b>תְּהִלָּת</b>] <small>(ירמיה מט, כה)</small>, בקמץ ה<b>למ"ד</b>. והקבוץ יוֹשֵׁב <b>תְּהִלּוֹת</b> יִשְׂרָאֵל <small>(תהלים כב, ד)</small>, ובתוספת <b>מ"ם</b> <b>מַהֲלָל</b>, וְאִישׁ לְפִי <b>מַהֲלָלוֹ</b> <small>(משלי כז, כא)</small>. <b>וההתפעל</b> מַה <b>תִּתְהַלֵּל</b> בְּרָעָה הַגִּבּוֹר <small>(תהלים נב, ג)</small>, בִּקְדוֹשׁ יִשְׂרָאֵל <b>תִּתְהַלָּל</b> <small>(ישעיה מא, טז)</small>. ויש מפרשים <b>לְהִתְהַלֵּל</b> עִם נַחֲלָתֶךָ <small>(תהלים קו, ה)</small> מענין שמחה מן <b>קֹדֶשׁ הִלּוּלִים</b>. ואין צורך להוציאם מענין תהלה שהוא השבח וההודאה אבל קירוב ענינו הוא השמחה. וכן וּבְתוּלֹתָיו לֹא <b>הוּלָּלוּ</b> <small>(תהלים עח, סג)</small>, כלומר שלא באו לעת השמחה וההלול רצונו לומר שלא היו לאנשים. ובית החופה נקרא בלשון רבותינו <small>(בבא מציעא לו ע"א)</small>, בי הלולא. <b>ושלא נזכר פועלו</b> [פֻּעַל] הָעִיר <b>הַהֻלָּלָה</b> <small>(יחזקאל כו, יז)</small>. וענין אחר אָמַרְתִּי <b>לַהוֹלְלִים</b> אַל <b>תָּהֹלּוּ</b> <small>(תהלים עה, ה)</small>, לֹא יִתְיַצְּבוּ <b>הוֹלְלִים</b> <small>(תהלים ה, ו)</small>, כִּי קִנֵּאתִי<b> בַּהוֹלְלִים</b> <small>(תהלים עג, ג)</small>. <b>ובנין פועל הנוסף</b> [פֹּעֵל] כִּי הָעֹשֶׁק <b>יְהוֹלֵל</b> חָכָם <small>(קהלת ז, ז)</small>, אָמַרְתִּי <b>מְהוֹלָל</b> <small>(קהלת ב, ב)</small>, <b>מְהוֹלָלַי</b> בִּי נִשְׁבָּעוּ <small>(תהלים קב, ט)</small>, <b>מְהוֹלָלַי</b> אשר הם מהוללים בעיני. ופירוש <b>בִּי נִשְׁבָּעוּ</b> כתב רבי יונה מפחיתותי בעיניהם היו אומרים ישימני אלהים כפלוני אם יהיה כך וכך. וכשנשתתף עמו <b>התפעל</b> <b>וַיִּתְהֹלֵל</b> בְּיָדָם <small>(שמואל א' כא, יד)</small>, <b>יִתְהוֹלְלוּ</b> הָרֶכֶב יִשְׁתַּקְשְׁקוּן בָּרְחֹבוֹת <small>(נחום ב, ה)</small>, וְהִתְגֹּעֲשׁוּ<b> וְהִתְהֹלָלוּ</b> <small>(ירמיה כה, טז)</small>, עֲלוּ הַסּוּסִים <b>וְהִתְהֹלְלוּ</b> הָרֶכֶב <small>(ירמיה מו, ט)</small>. <b>והשם</b> וְדַעַת <b>הֹלֵלוֹת</b> וְשִׂכְלוּת <small>(קהלת א, יז)</small>, מָלֵא רָע <b>וְהוֹלֵלוֹת</b> <small>(קהלת ט, ג)</small>, לִרְאוֹת חָכְמָה <b>וְהוֹלֵלוֹת</b> וְסִכְלוּת <small>(קהלת ב, יב)</small>, הנפרד מהם <b>הוֹלֵלָה</b> בצרי. ומשקל אחר <b>הוֹלֵלוּת</b> רָעָה <small>(קהלת י, יג)</small>, והמסורת לית כותיה שורק. ומשקל אחר וּבְמַלְאָכָיו יָשִׂים <b>תָּהֳלָה</b> <small>(איוב ד, יח)</small>, והיתה ה<b>למ"ד</b> ראויה להדגש והוקל כמו לֹא יָשִׂים <b>תִּפְלָה</b> <small>(שם כב)</small>, שהוא מן וְנָתַן בִּפְלִלִים <small>(שמות כא, כב)</small>, בְּמִכְסַת נְפָשֹׁת <small>(שמות יב, ד)</small> מן תָּכֹסּוּ עַל הַשֶּׂה <small>(שם)</small>, כלם ענין שגעון והיציאה מדעת השכל ומדרך הצדק והישר. וענין <b>יִתְהוֹלְלוּ הָרֶכֶב</b> כי מרוב מרוצתם בשמחה כאילו הם משתגעים מרוב השמחה. וכן עַל כֵּן <b>יִתְהֹלְלוּ</b> גוֹיִם <small>(ירמיה נא, ז)</small>, פירוש בראותם מפלת בבל. וענין שלישי <b>בְּהִלּוֹ</b> נֵרוֹ עֲלֵי רֹאשִׁי <small>(איוב כט, ג)</small>, מקור מן הקל כי בתשלומו <b>בְּהִלְלוֹ</b> בפלס <b>וּכְפִתְחוֹ</b> עָמְדוּ כָל הָעָם <small>(נחמיה ח, ה)</small>. <b>והפעל הנוסף</b> [הִפְעִיל] אִם אֶרְאֶה אוֹר כִּי <b>יָהֵל</b> <small>(איוב לא, כו)</small>, לֹא <b>יָהֵלּוּ</b> אוֹרָם <small>(ישעיה יג, י)</small>, ויהל נופל הפעולה על האור ויהלו על הככבים.<b> והשם</b> <b>וּתְהִלָּתוֹ</b> מָלְאָה הָאָרֶץ <small>(חבקוק ג, ג)</small>. ויש מפרשים מהענין הזה עַד יָרֵחַ וְלֹא <b>יַאֲהִיל</b> <small>(איוב כה, ה)</small>. ונכתב בו הנח אשר ביהל, יהלו ואף על פי שאיננו עקרי כמו שנכתב במלת אָז <b>אֵיתָם</b> <small>(תהלים יט, יד)</small>. ויש מפרשים מענין זה <b>וּבְמַלְאָכָיו יָשִׂים תָּהֳלָה</b>, ומלת <b>לֹא</b> עומדת במקום שנים וכן הוא הן בעבדיו <b>לֹא</b> יאמין <b>ולֹא</b> במלאכיו ישים תהלה. ומהענין הזה נקרא כוכב הבקר <b>הֵילֵל</b> בֶּן שָׁחַר <small>(ישעיה יד, יב)</small>, וענין אליו כלם הנגה והאור.
<h3>הלא</h3>
<b>מֵהָלְאָה</b> לְדַמָּשֶׂק <small>(עמוס ה, כז)</small>, וּמִיּוֹם הַשְּׁמִינִי<b> וָהָלְאָה</b> <small>(ויקרא כב, כז)</small>, וְחָלַפְתָּ מִשָּׁם <b>וָהָלְאָה</b> <small>(שמואל א' י, ד)</small>, גֶּשׁ <b>הָלְאָה</b> <small>(בראשית יט, ט)</small>, כלומר <b>גֶּשׁ הָלְאָה</b> אל מקומך ורחק מעלינו והיא מלה מורה על ריחוק המקום והזמן. <b>והנפעל</b> <b>אשׁר לוקח ממנו</b> <b>וְהַנַּהֲלָאָה</b> לְגוֹי עָצוּם <small>(מיכה ד, ז)</small>, כלומר הרחוקה והנדחה. כן פירשו רבי יונה. ואדוני אבי ז"ל פירשו הבריאה והשמנה ההולכת לפני הצאן מרוב בריאותה. וכן פירש הפסוק וְשַׂמְתִּי אֶת הַצֹּלֵעָה לִשְׁאֵרִית <small>(שם)</small> ו<b>הַצֹּלֵעָה</b> שאינה יכולה ללכת אחזקנה <b>וְהַנַּהֲלָאָה</b> שהיא הולכת מהלאה לפני הצאן אוסיף על כחה ואשימנה לגוי עצום. וזה משל על ישראל ועל בית דוד כמו שאמר וְהָיָה הַנִּכְשָׁל בָּהֶם בַּיּוֹם הַהוּא כְּדָוִיד וּבֵית דָּוִיד כֵּאלֹהִים כְּמַלְאַךְ י"י לִפְנֵיהֶם <small>(זכריה יב, ח)</small>.
<h3>הלה</h3>
וּבְמַלְאָכָיו יָשִׂים <b>תָּהֳלָה</b> <small>(איוב ד, יח)</small>, בפלס בְּתָרְמָה לֵאמֹר <small>(שופטים ט, לא)</small>. ונעתק הקמץ אל ה<b>ה"א</b> כמנהג אותיות הגרון. ויהיה ענין המלה כמו שפירשתיה בשרש <b>חלל</b> בשני הפנים ויהיה <b>הָלַל</b> ו<b>הָלָה</b> בענין אחד.
<h3>הלך</h3>
<b>הָלַךְ</b> בְּדֶרֶךְ מֵרָחוֹק <small>(משלי ז, יט)</small> <b>הֹלֵךְ</b> לִקְרָאתְךָ <small>(בראשית לב, ז)</small>, לָמָּה לֹא <b>הָלַכְתָּ</b> אֵלָי <small>(במדבר כב, לז)</small>, פְּלֵטִים מֵחֶרֶב <b>הִלְכוּ</b> אַל תַּעֲמֹדוּ <small>(ירמיה נא, נ)</small>, הֵן קֶדֶם <b>אֶהֱלֹךְ</b> <small>(איוב כג, ח)</small>, מִפִּיו לַפִּידִים <b>יַהֲלֹכוּ</b> <small>(איוב מא, יא)</small>, <b>וַתִּהֲלַךְ</b> אֵשׁ <small>(שמות ט, כג)</small>, וּלְשׁוֹנָם <b>תִּהֲלַךְ</b> בָּאָרֶץ <small>(תהלים עג, ט)</small>. <b>והשם</b> ב<b>ה"א</b> הנקבה <b>הֲלִיכָה</b>, יִכָּשְׁלוּ בַּהֲלִכָותָם [<b>בַּהֲלִיכָתָם</b>] <small>(נחום ב, ו)</small>. והקבוץ <b>הֲלִיכוֹת</b> עוֹלָם לוֹ <small>(חבקוק ג, ו)</small>, <b>הֲלִיכֹת</b> שְׁבָא <small>(איוב ו, יט)</small>, צוֹפִיָּה הֲילִכוֹת [<b>הֲלִיכוֹת</b>] בֵּיתָהּ <small>(משלי לא, כז)</small>, <b>הֲלִיכוֹת</b> אֵלִי <small>(תהלים סח, כה)</small>. ובלא <b>ה"א</b> הנקבה <b>הֲלִיךְ</b>, בִּרְחֹץ <b>הֲלִיכַי</b> בְּחֵמָה <small>(איוב כט, ו)</small>. ומשקל אחר <b>הֵלֶךְ</b> דְּבָשׁ <small>(שמואל א' יד, כו)</small>, בחמש נקודות. ובתוספת <b>מ"ם</b> <b>מַהֲלַךְ</b> יוֹם <small>(יונה ג, ד)</small>, וְנָתַתִּי לְךָ <b>מַהְלְכִים</b> <small>(זכריה ג, ז)</small>, בפלס <b>בְמַסְמְרִים</b> <small>(ישעיה מא, ז)</small>. <b>ושם התאר</b> וַיָּבֹא <b>הֵלֶךְ</b> לְאִישׁ הֶעָשִׁיר <small>(שמואל ב' יב, ד)</small>, בחמש נקדות. ובתוספת <b>תי"ו</b> עם <b>ה"א</b> הנקבה <b>תַּהֲלוּכָה, וְתַהֲלֻכֹת</b> לַיָּמִין מֵעַל לַחוֹמָה <small>(נחמיה יב, לא)</small>, בפלס וְאֵת בְּנֵי <b>הַתַּעֲרֻבוֹת</b> <small>(מלכים ב' יד, יד)</small>, והוא <b>תאר</b> כלומר היו הולכות לימין החומה. <b>והנפעל</b> כְּצֵל כִּנְטוֹתוֹ <b>נֶהֱלָכְתִּי</b> <small>(תהלים קט, כג)</small>. <b>והפעל הכבד שאינו עובר</b> וְלֹא <b>הִלַּכְתִּי</b> בִּגְדֹלוֹת <small>(תהלים קלא, א)</small>, קֹדֵר <b>הִלַּכְתִּי</b> בְּלֹא חַמָּה <small>(איוב ל, כח)</small>, כָּל הַיּוֹם קֹדֵר<b> הִלָּכְתִּי</b> <small>(תהלים לח, ז)</small>, לְאוֹר חִצֶּיךָ <b>יְהַלֵּכוּ</b> <small>(חבקוק ג, יא)</small>, בְּבֵית אֱלֹהִים <b>נְהַלֵּךְ</b> בְּרָגֶשׁ <small>(תהלים נה, טו)</small>, אִם <b>יְהַלֵּךְ</b> אִישׁ עַל הַגֶּחָלִים <small>(משלי ו, כח)</small>, בְּחֻקּוֹתַי <b>יְהַלֵּךְ</b> וּמִשְׁפָּטַי שָׁמַר <small>(יחזקאל יח, ט)</small>, וַיִּשְׁכַּב בַּשָּׂק <b>וַיְהַלֵּךְ</b> אַט <small>(מלכים א' כא, כז)</small>. <b>והעובר</b> עָרוֹם <b>הִלְּכוּ</b> בְּלִי לְבוּשׁ <small>(איוב כד, י)</small>, בְּאֹרַח צְדָקָה <b>אֲהַלֵּךְ</b> <small>(משלי ח, כ)</small>. ויתכן להיות גם כן צֶדֶק לְפָנָיו<b> יְהַלֵּךְ</b> <small>(תהלים פה, יד)</small>, <b>עובר</b>.<b> וההתפעל</b> את האלהים הִתְהַלֵּךְ נח <small>(בראשית ו, ט)</small>, <b>הִתְהַלֵּךְ</b> לְפָנַי וֶהְיֵה תָמִים <small>(בראשית יז, א)</small>, אֲשֶׁר <b>הִתְהַלְּכוּ</b> אֲבֹתַי לְפָנָיו <small>(בראשית מח, טו)</small>, רוצה לומר התעסקות בעבודת השם יתברך. וכן <b>וְהִתְהַלַּכְתִּי</b> בַּאֲמִתֶּךָ <small>(תהלים כו, ג)</small>, וענין כלם ידוע.
<h3>הלם</h3>
אָז <b>הָלְמוּ</b> עִקְּבֵי סוּס <small>(שופטים ה, כב)</small>, כלומר נשברו ונכתתו והוא בודד כאילו אמר נהלמו וכן וְהִנֵּה הֶהָמוֹן נָמוֹג וַיֵּלֶךְ <b>וַהֲלֹם</b> <small>(שמואל א' יד, טז)</small>, רצונו לומר וילך הלוך והשבר. <b>והעובר הֲלָמוּנִי</b> בַּל יָדָעְתִּי <small>(משלי כג, לה)</small>, בְּכַשִּׁיל וְכֵילַפֹּת <b>יַהֲלֹמוּן</b> <small>(תהלים עד, ו)</small>, <b>הֲלוּמֵי</b> יָיִן <small>(ישעיה כח, א)</small>. <b>והשם</b> אֶת <b>הוֹלֶם</b> פָּעַם <small>(ישעיה מא, ו)</small>. ובתוספת <b>מ"ם</b> לְמַהֲלֻמוֹת יקרא <small>(משלי יח, ו)</small>. ושם הכלי <b>לְהַלְמוּת</b> עֲמֵלִים <small>(שופטים ה, כו)</small>, והוא המקבת. וענין אחר ויאמר אַל תִּקְרַב <b>הֲלֹם</b> <small>(שמות ג, ה)</small>, וַיֹּאמְרוּ לוֹ מִי הֱבִיאֲךָ <b>הֲלֹם</b> <small>(שופטים יח, ג)</small>, כִּי הֲבִיאֹתַנִי עַד <b>הֲלֹם</b> <small>(שמואל ב' ז, יח)</small>, לָכֵן יָשׁיּב [יָשׁוּב] עַמּוֹ <b>הֲלֹם</b> <small>(תהלים עג, י)</small>, ענינם כמו הנה. ופירוש <b>יָשׁיּב [יָשׁוּב] עַמּוֹ הֲלֹם</b> ישוב עמו פעם אחר פעם הנה בזה הענין לחשוב ולהתבונן בו למה תהיה שלות הרשעים ולמה <b>מֵי</b> כוס <b>מָלֵא יִמָּצוּ לָמוֹ</b> כלומר שהם שבעים מכל טוב בעולם הזה. ורבי יונה הכניס <b>לָכֵן יָשׁיּב [יָשׁוּב] עַמּוֹ הֲלֹם</b> בענין הראשון כלומר ישוב עמו נשבר בראותם שלות הרשעים וּמֵי מָלֵא יִמָּצוּ לָמוֹ <small>(שם)</small> רצונו לומר דמעת הבכי. נֹפֶךְ סַפִּיר <b>וְיָהֲלֹם</b> <small>(שמות כח, יח)</small>, אפשר שתהיה ה<b>יו"ד</b> נוספת והיא אבן יקרה. וכתב רבי אברהם בן עזרא <small>(שם)</small> כי חכם גדול ספרדי אמר שהוא הנקרא בערבי <b>אל מא"ס</b> שהוא שובר כל האבנים ונוקב הבדולח והוא מגזרת <b>הוֹלֶם</b> פָּעַם <small>(ישעיה מא, ז)</small>.
<h3>הם</h3>
<b>הֵם</b> יָצְאוּ אֶת הָעִיר <small>(בראשית מד, ד)</small>, ובתוספת <b>ה"א</b> <b>הֵמָּה</b> הַגִּבֹּרִים <small>(בראשית ו, ד)</small>, שִׁשִּׁים <b>הֵמָּה</b> מְּלָכוֹת <small>(שיר השירים ו, ח)</small>. ונכפל לרוב הגריעות לֹא מֵהֶם וְלֹא מֵהֲמוֹנָם וְלֹא <b>מֵהֱמֵהֶם</b> <small>(יחזקאל ז, יא)</small>, והכל כנוי לנסתרים.
<h3>המם</h3>
<b>וְהָמַם</b> גִּלְגַּל עֶגְלָתוֹ <small>(ישעיה כח, כח)</small>, אֲכָלַנִו [אֲכָלַנִי] הֲמָמַנִו [<b>הֲמָמַנִי</b>] <small>(ירמיה נא, לד)</small>, <b>וְהַמֹּתִי</b> אֶת כָּל הָעָם <small>(שמות כג, כז)</small>, בָּרָק וַיָּהֹמם [<b>וַיָּהֹם</b>] <small>(שמואל ב' כב, טו)</small>, <b>וַיָּהָם</b> י"י אֶת סִיסְרָא <small>(שופטים ד, טו)</small>, <b>וַיָּהָם</b> אֵת מַחֲנֵה מִצְרָיִם <small>(שמות יד, כד)</small>. <b>לְהֻמָּם</b> וּלְאַבְּדָם <small>(אסתר ט, כד)</small>, <b>וַיְהֻמֵּם</b> י"י <small>(יהושע י, י)</small>, כבר פירשתי ענינם בשרש <b>הים</b> בענין הראשון.
<h3>המה</h3>
<b>הָמוּ</b> גוֹיִם מָטוּ מַמְלָכוֹת <small>(תהלים מו, ז)</small>, עַל כֵּן <b>הָמוּ</b> מֵעַי <small>(ירמיה לא, יט)</small>, <b>נֶהֱמֶה</b> כַדֻּבִּים כֻּלָּנוּ <small>(ישעיה נט, יא)</small>, כְּיוֹנֵי הַגֵּאָיוֹת כֻּלָּם <b>הֹמוֹת</b> <small>(יחזקאל ז, טז)</small>, לִבִּי לְמוֹאָב כַּחֲלִלִים<b> יֶהֱמֶה</b> <small>(ירמיה מח, לו)</small>, כַּכִּנּוֹר <b>יֶהֱמוּ</b> <small>(ישעיה טז, יא)</small>, יָשׁוּבוּ לָעֶרֶב <b>יֶהֱמוּ</b> כַכָּלֶב <small>(תהלים נט, ז)</small>, כִּי הִנֵּה אוֹיְבֶיךָ <b>יֶהֱמָיוּן</b> <small>(תהלים פג, ג)</small>, אֶזְכְּרָה אֱלֹהִים <b>וְאֶהֱמָיָה</b> <small>(תהלים עז, ד)</small>, עִיר <b>הוֹמִיָּה</b> קִרְיָה עַלִּיזָה <small>(ישעיה כב, ב)</small>, בְּרֹאשׁ <b>הֹמִיּוֹת</b> תִּקְרָא <small>(משלי א, כא)</small>, מַדּוּעַ קוֹל הַקִּרְיָה <b>הוֹמָה</b> <small>(מלכים א' א, מא)</small>. <b>והשם</b> <b>כַּהֲמוֹת</b> יַמִּים <small>(ישעיה יז, יב)</small>. ומשקל אחר <b>הֶמְיַת</b> נְבָלֶיךָ <small>(ישעיה יד, יא)</small>. ומשקל אחר <b>הֲמוֹן</b> שִׁירָיִךְ <small>(עמוס ה, כג)</small>, ענינם פירשתי בשרש <b>הִים</b> בענין השני. ויש מפרשים מזה וְאֶל <b>הֲמִיתוֹ</b> אַל תִּשָּׂא נַפְשֶׁךָ <small>(משלי יט, יח)</small>. כלומר יסר בנך ואם יבכה ויהמה אל תשית לבך לו ולא תשא לו נפשך לרחם עליו בדרך המוסר, ויהיה המיתו מן <b>הָמָה</b> כמו <b>בְּכִיתוֹ</b> מן <b>בָּכָה</b>. וכתב החכם רבי יעקב בן אלעור מזה השרש והענין וְלֹא <b>מֵהֱמֵהֶם</b> <small>(יחזקאל ז, יא)</small>, והוא שם <b>הָמֶה</b> בפלס <b>קָשֶׁה, יָפֶה</b> ועם כנוי הרבים <b>המהם</b> כמו שיאמר <b>קשהם יפהם</b>. ויונתן תרגם <b>וְלָא מִבְּנֵיהוֹן</b>.
<h3>המל</h3>
קוֹל <b>הֲמֻלָּה</b> כְּקוֹל מַחֲנֶה <small>(יחזקאל א, כד)</small>, בלא <b>וי"ו</b> לְקוֹל <b>הֲמוּלָּה</b> גְדֹלָה <small>(ירמיה יא, טז)</small>, ב<b>ו"ו</b> עם הדגש וענינו כמו מלה. ויש אומרים כי ה<b>ה"א</b> נוספת.
<h3>המן</h3>
יַעַן <b>הֲמָנְכֶם</b> מִן הַגּוֹיִם <small>(יחזקאל ה, ז)</small>, הרבותכם כלומר היותכם המון רב והוא שם. ומשפטו בחולם או מקור והוא כמשפטו. ופירוש כי אני הרביתי אתכם והרביתי לכם טוב מן הגוים אשר סביבותיכם ואתם לא הלכתם בחקותי. וטעם <b>יַעַן</b> רוצה לומר כי יען עשיתי לכם כל טוב בעטתם בי על דרך וַיִּשְׁמַן יְשֻׁרוּן וַיִּבְעָט <small>(דברים לב, טו)</small>, ולא הלכתם בחוקותי ואף כמשפטי הגוים לא עשיתם, כי הם לא ימירו חוקותיהם ומשפטיהם ואתם המירותם כמו שאמר וַתֶּמֶר אֶת מִשְׁפָּטַי לְרִשְׁעָה מִן הַגּוֹיִם <small>(יחזקאל ה, ו)</small>. אָכֵן לַשֶּׁקֶר מִגְּבָעוֹת <b>הָמוֹן</b> הָרִים <small>(ירמיה ג, כג)</small>, קמוץ כי איננו סמוך אל הרים כי אם אל <b>מ"ם</b> <b>מִגְּבָעוֹת</b>. ו<b>מ"ם</b> <b>מִגְּבָעוֹת</b> עומד במקום שנים רוצה לומר מגבעות ומהרים. וכן היא פירוש הפסוק ההמון המצפים מהגבעות ומהרים הוא לשקר שלא יעזרו ולא יושיעו בהם אָכֵן בַּי"י אֱלֹהֵינוּ תְּשׁוּעַת יִשְׂרָאֵל <small>(שם)</small>. כִּי אַב <b>הֲמוֹן</b> גּוֹיִם נְתַתִּיךָ <small>(בראשית יז, ד)</small>, כָּל <b>הֶהָמוֹן</b> הַגָּדוֹל הַזֶּה <small>(מלכים א' כ, יג)</small>, <b>הֲמוֹן</b> שִׁרֶיךָ <small>(עמוס ה, כג)</small>, טוֹב מְעַט לַצַּדִּיק <b>מֵהֲמוֹן</b> רְשָׁעִים <small>(תהלים לז, טז)</small>, קוֹל <b>הֲמוֹן</b> הַגָּשֶׁם <small>(מלכים א' יח, מא)</small>, וּמִי אֹהֵב <b>בֶּהָמוֹן</b> <small>(קהלת ה, ט)</small>, הִנָּם כְּכָל <b>הֲמוֹן</b> יִשְׂרָאֵל אֲשֶׁר תָּמּוּ <small>(מלכים ב' ז, יג)</small>, פירוש הנם הסוסים כחושים ורעים ככל המון ישראל שנשארו בשמרון שהם כחושים מהרעב, ואם תאמר היך לא נשארו כי אם חמשה סוסים בשמרון הנם לכל המון ישראל אשר תמו, כמו שתמו האנשים כן תמו הסוסים. כן פירוש אדוני אבי ז"ל. ויונתן תרגם <b>אִם יֵבְדוּן הָא אִינוּן כְּכָל הֲמוֹנָא דְיִשְרָאֵל דְסָפוּ</b>. וְגַם שֶׁם עִיר <b>הֲמוֹנָה</b> <small>(יחזקאל לט, טז)</small>, קל ה<b>ה"א</b> ועקרה להיות מפיק. והקבוץ <b>הֲמוֹנִים הֲמוֹנִים</b> בְּעֵמֶק הֶחָרוּץ <small>(יואל ד, יד)</small>. ענין כלם קבוץ ורבוי העם או ההמון או כל דבר. ובא ב<b>אל"ף</b> תמורת <b>ה"א</b> וְאֵת יֶתֶר <b>הָאָמֹון</b> <small>(ירמיה נב, טו)</small>, וכבר כתבנוהו בשרש <b>אמן</b>. ואפשר שיהיה המון משרש <b>הָמָה</b> בפלס <b>שָׁאוֹן, גְּאוֹן</b>. אבל להיות ה<b>נו"ן</b> שרש יותר קרוב.
<h3>המס</h3>
כִּקְדֹחַ אֵשׁ <b>הֲמָסִים</b> <small>(ישעיה סד, א)</small>, פירש רבי יונה הקש היבש. והקרוב שירצה לומר אש הזק, וה<b>ה"א</b> נוסף, ויהיה משרש <b>מָסַס</b> וה<b>יו"ד</b> וה<b>מ"ם</b> לרבים רוצה לומר כקדוח אש החזק הממס כל דבר.
<h3>המר</h3>
<b>בְּמַהֲמֹרוֹת</b> בַּל יָקוּמוּ <small>(תהלים קמ, יא)</small>, ענינו לפי מקומו בשוחות עמוקות. וכן בדברי רבותינו ז"ל <small>(ירושלמי מועד קטן פרק א)</small> בראשונה היו קוברין אותן במהמורות נתאכל הבשר מלקטין את העצמות וקוברין אותן באדונים.
<h3>הן</h3>
<b>הֵן</b> אֲנִי כְפִיךָ לָאֵל <small>(איוב לג, ו)</small>, <b>הֵן</b> לוּ יְהִי כִדְבָרֶךָ <small>(בראשית ל, לד)</small>, <b>הֵן</b> הָיְתָה כָּזֹאת <small>(ירמיה ב, י)</small>, <b>הֵן</b> נִזְבַּח <small>(שמות ח, כב)</small>. אף על פי שענין אלו השנים לשאלה מלת הן היא כמשמעה כי יבא ענין השאלה ב<b>ה"א</b> אם ובלא <b>ה"א</b> השאלה כמו <b>אַתָּה</b> זֶה בְּנִי עֵשָׂו <small>(בראשית כז, כד)</small>, והדומים לו. <b>הֵן</b> הֵנָּה הָיוּ לִבְנֵי יִשְׂרָאֵל <small>(במדבר לא, טז)</small>, ובתוספות <b>ה"א</b> <b>וְהִנֵּה</b> אָנֹכִי עִמָּךְ <small>(בראשית כח, טו)</small>, ועם הכנוי בדגש <b>הִנֵּה הִנָּם</b> <small>(ישעיה מא, כז)</small>. <b>הִנָּךְ</b> הָרָה <small>(בראשית טו, יא)</small>, ובכנוי המדבר<b> הִנְנִי</b> עֲנוּ בִי <small>(שמואל א' יב, ג)</small>, בקלות שתי ה<b>נוני"ן</b> ובשוא ה<b>נו"ן</b> הראשונה. ובדגש ה<b>נו"ן</b> הראשונה ובצרי <b>הִנֵּנִי הִנֵּנִי</b> <small>(ישעיה סה, א)</small>. ובסגול ה<b>נו"ן</b> הראשונה ובדגש שתי ה<b>נוני"ן</b> וַיֹּאמֶר<b> הִנֶּנִּי</b> בְנִי <small>(בראשית כב, ז)</small>, הִנֶּנִּי מי אתה בני <small>(בראשית כז, כח)</small>, והם במסרה ב' דגשין. ובכנוי המדברים ועתה הִנְנוּ בידך <small>(יהושע ט, כה)</small>, הִנְנוּ עצמך ובשרך אנחנו <small>(שמואל ב' ה, א)</small> <b> הִנְנוּ</b> אָתָנוּ לָךְ <small>(ירמיה ג, כב)</small>, בקלות שתי ה<b>נוני"ן</b> ובשוא הראשונה. ובדגש שתי ה<b>נוני"ן</b> ובסגול הראשונה הִנֶּנּוּ ועלינו <small>(במדבר יד, מ)</small>, <b>הִנֶּנּוּ</b> עֲבָדִים לַאדֹנִי <small>(בראשית מד, טז)</small>, <b>הִנֶּנּוּ</b> לְךָ לַעֲבָדִים <small>(בראשית נ, יח)</small>. והם במסרה ג' דגושין, ענינם על הדבר המזומן. ויבא במקום <b>אִם</b>, וּרְאוּ <b>הֵן</b> הָיְתָה כָּזֹאת <small>(ירמיה ב, י)</small>, <b>הֵן</b> נִזְבַּח אֶת תּוֹעֲבַת מִצְרַיִם לְעֵינֵיהֶם וְלֹא יִסְקְלֻנוּ <small>(שמות ח, כב)</small>. וענין אחר כִּי לֹא שָׁלֵם עֲוֹן הָאֱמֹרִי עַד <b>הֵנָּה</b> <small>(בראשית טו, טז)</small>, וְלֹא רְאִיתִיו עַד <b>הֵנָּה</b> <small>(בראשית מד, כח)</small>, ענינם עד עתה. ויש מפרשים אֲשֶׁר <b>עֲדֶן</b> לֹא הָיָה <small>(קהלת ד, ג)</small>, משפטו עד הן, אֲשֶׁר הֵמָּה חַיִּים <b>עֲדֶנָה</b> <small>(קהלת ד, ב)</small>, עד הנה. ובא <b>הֵנָּה</b> בענין אחר קרוב לזה הענין אלא שזה הענין מורה על הזמן עד הנה כלומר עד הזמן הזה וזה הענין האחר מורה על המקום כלומר המקום הזה. וְהוֹרַדְתֶּם אֶת אָבִי <b>הֵנָּה</b> <small>(בראשית מה, יג)</small>, לֹא תָבוֹא <b>הֵנָּה</b> <small>(שמואל ב' ה, ו)</small>, לֹא אַתֶּם שְׁלַחְתֶּם אֹתִי <b>הֵנָּה</b> <small>(בראשית מה, ח)</small>, וַיַּכֶּה אֶת הַמַּיִם וַיֵּחָצוּ <b>הֵנָּה וָהֵנָּה</b> <small>(מלכים ב' ב, יד)</small>, וְדוֹר רְבִיעִי יָשׁוּבוּ<b> הֵנָּה</b> <small>(בראשית טו, טז)</small> <b>,</b> דֶּרֶךְ <b>הֵנָּה</b> פְנֵיהֶם <small>(ירמיה נ, ה)</small>. וענין אחר שיבא לכנוי הנקבות הנסתרות וְהַעֲבַרְתָּ אֶת נַחֲלַת אֲבִיהֶן <b>לָהֶן</b> <small>(במדבר כז, ז)</small>. ובתוספת <b>ה"א</b> אֶת בְּנוֹת הָאָדָם כִּי טֹבֹת <b>הֵנָּה</b> <small>(בראשית ו, ב)</small>, כי חיות הֵנָּה <small>(שמות א, יט)</small>, <b>וְלָהֵנָּה</b> כְנָפַיִם <small>(זכריה ה, ט)</small>, כָּל הַיּוֹצֵא <b>מֵהֵנָּה</b> <small>(ירמיה ה, ו)</small>, רצונו ילומר מן הערים. ובא ב<b>נו"ן</b> לזכרים<b> הֲלָהֵן</b> תְּשַׂבֵּרְנָה <small>(רות א, יג)</small>, <b>וְהֵנָּה</b> בָּאוּ עַד תּוֹךְ הַבַּיִת לֹקְחֵי חִטִּים <small>(שמואל ב' ד, ה)</small>.
<h3>הסה</h3>
<b>הַס</b> כָּל בָּשָׂר מִפְּנֵי י"י <small>(זכריה ב, יז)</small>, פתח, וַיֹּאמֶר <b>הָס</b> <small>(שופטים ג, יט)</small>, וְאָמַר <b>הָס</b> <small>(עמוס ו, י)</small> קמץ מפני ההעמדה בזקף והוא פעל כבד והוא צווי בפלס גַּל עֵינַי <small>(תהלים קיט, קיח)</small>, ומשפטם <b>הַסֵּה, גַּלֵּה</b>. ולרבים לֵאמֹר<b> הַסּוּ</b> <small>(נחמיה ח, יא)</small>. ואף על פי שהוא מלעיל אין לחוש עליו כי מפני ההפסק הועמד כמו <b>עָרוּ עָרוּ</b> עַד הַיְסוֹד בָּהּ <small>(תהלים קלז, ז)</small>, השני הועמד מפני ההפסק והראשון מפני השני, וענינם שתוק שתקו. <b>והפעל הכבד</b> <b>הנוסף</b> [הִפְעִיל] <b>העובר</b> <b>וַיַּהַס</b> כָּלֵב <small>(במדבר יג, ל)</small>, כלומר השתיק העם שישמעו אל משה ומשפטו <b>וַיַּהֲסֶה</b> ויכול היותו מן הקל אבל היותו מבנין הפעיל יותר קרוב בעבור כי הוא עובר אל אחר.
<h3>הפך</h3>
וְאִישׁ יִשְׂרָאֵל <b>הָפַךְ</b> <small>(שופטים כ, מא)</small> כַּאֲשֶׁר<b> הָפַךְ</b> אִישׁ מֵעַל מֶרְכַּבְתּוֹ <small>(מלכים ב' ה, כו)</small>, <b>הָפְכוּ</b> בְּיוֹם קְרָב <small>(תהלים עח, ט)</small>, וְשֵׂעָר בַּנֶּגַע <b>הָפַךְ</b> לָבָן <small>(ויקרא יג, ג)</small>, וּשְׂעָרָה לֹא <b>הָפַךְ</b> לָבָן <small>(ויקרא יג, ד)</small>, וְהִנֵּה לֹא <b>הָפַךְ</b> הַנֶּגַע אֶת עֵינוֹ <small>(ויקרא יג, נה)</small>, <b>וַיַּהַפְכוּ</b> נַעֲרֵי דָוִד לְדַרְכָּם <small>(שמואל א' כה, יב)</small>, כל אלו <b>בודדים</b>. וה<b>עוברים</b> <b>הָפַךְ</b> לִבָּם לִשְׂנֹא עַמּוֹ <small>(תהלים קה, כה)</small>, <b>הֲיַהֲפֹךְ</b> כּוּשִׁי עוֹרוֹ <small>(ירמיה יג, כג)</small>, <b>וַתַּהֲפֹךְ</b> וַתֵּלֶךְ לְאַרְצָהּ <small>(דברי הימים ב' ט, יב)</small>, אֶפְרַיִם הָיָה עֻגָה בְּלִי <b>הֲפוּכָה</b> <small>(הושע ז, ח)</small>, <b>הָפוֹךְ</b> רְשָׁעִים וְאֵינָם <small>(משלי יב, ז)</small>, <b>בַּהֲפֹךְ</b> אֶת הֶעָרִים אֲשֶׁר יָשַׁב <small>(בראשית יט, כט)</small>, לְבִלְתִּי <b>הָפְכִּי</b> אֶת הָעִיר <small>(בראשית יט, כא)</small>, לַחְקֹר <b>וְלַהֲפֹךְ</b> וּלְרַגֵּל הָאָרֶץ <small>(דברי הימים א' יט, ג)</small>, וּלְרַגְּלָהּ <b>וּלְהָפְכָהּ</b> <small>(שמואל ב' י, ג)</small>. <b>והשם</b> מִתּוֹךְ <b>הַהֲפֵכָה</b> <small>(בראשית יט, כט)</small>. ובלא <b>ה"א</b> הנקבה וַיְהִי בָךְ <b>הֵפֶךְ</b> מִן הַנָּשִׁים <small>(יחזקאל טז, לד)</small>, בחמש נקדות. וַתְּהִי <b>לְהֶפֶךְ</b> <small>(שם)</small>, בשש נקדות. ויש ספרים ששניהם בשש נקדות. <b>הַפְכְּכֶם</b> אִם כְּחֹמֶר הַיֹּצֵר יֵחָשֵׁב <small>(ישעיה כט, טז)</small>, רצונו לומר כן נקל הפככם בידי כחומר בידי היוצר שיהפוך אותו מכלי אל כלי כאשר יישר בעיניו. ובתוספת <b>תי"ו</b> עם <b>ה"א</b> הנקבה <b>תַּהְפוּכָה</b>, כי דוֹר <b>תַּהְפֻּכֹת</b> הֵמָּה <small>(דברים לב, כ)</small>. ובתוספת <b>מ"ם</b> אֶל <b>הַמַּהְפֶּכֶת</b> וְאֶל הַצִּינֹק <small>(ירמיה כט, כו)</small>, בית המהפכת והוא בית הסהר. ויש מפרשים אותו הכבל הנקרא בלע"ז <b>סיפ"ש</b> [ציפו]. ואדוני אבי ז"ל כתב כי הם שני עצים, שיש בהם מקום צואר בין שניהם והוא עשוי לאסורים שיביאו שם צואריהם. ומשקל אחר <b>כְּמַהְפֵּכַת</b> סְדֹם וַעֲמֹרָה <small>(דברים כט, כב)</small>, והוא שם סמוך על הפעול, <b>כְּמַהְפֵּכַת</b> אֱלֹהִים אֶת סְדֹם וְאֶת עֲמֹרָה <small>(ירמיה נ, מ)</small>, שם סמוך אל הפועלי והתאר בהכפל ה<b>עי"ן</b> וה<b>למ"ד</b> <b>הֲפַכְפַּךְ</b> דֶּרֶךְ אִישׁ וָזָר <small>(משלי כא, ח)</small>, והוא <b>תאר</b> לדרך האיש שמעשיו, בשנוי ותהפוכות. ומלת <b>וָזָר</b> <b>תאר</b> לדרך או לאיש ועל כל פנים הוא חסר איש רשע או איש מרמה או הדומה לו וסוף הפסוק יורה עליו וְזַךְ יָשָׁר פָּעֳלוֹ <small>(שם)</small>. <b>והנפעל</b> <b>נֶהְפַּךְ</b> אֶל הָרוֹדֵף <small>(יהושע ח, כ)</small>, ולגזירת פעול <b>וְנַהֲפוֹךְ</b> הוּא <small>(אסתר ט, א)</small>, נַחֲלָתֵנוּ <b>נֶהֶפְכָה</b> לְזָרִים <small>(איכה ה, ב)</small>, כִּי <b>נֶהֶפְכוּ</b> עָלֶיהָ צִרֶיהָ <small>(שמואל א' ד, יט)</small>, <b>וְנֶהֶפְכוּ</b> כָל פָּנִים לְיֵרָקוֹן <small>(ירמיה ל, ו)</small>, <b>וְנֶהֶפְכוּ</b> נְחָלֶיהָ לְזֶפֶת <small>(ישעיה לד, ט)</small> בסגול ה<b>ה"א</b> וקל ה<b>פ"א</b>. לְקַשׁ <b>נֶהְפְּכוּ</b> לוֹ אַבְנֵי קָלַע <small>(איוב מא, כ)</small>, וְזֶה אָהַבְתִּי <b>נֶהְפְּכוּ</b> בִי <small>(איוב יט, יט)</small>, בשוא ה<b>ה"א</b> ודגש ה<b>פ"א</b>.<b> וַיֵּהָפֵךְ</b> לְבַב פַּרְעֹה וַעֲבָדָיו אֶל הָעָם <small>(שמות יד, ה)</small>, <b>נֶהְפַּךְ</b> עָלַי לִבִּי <small>(הושע יא, ח)</small>, הַשֶּׁמֶשׁ <b>יֵהָפֵךְ</b> לְחֹשֶׁךְ <small>(יואל ג, ד)</small>. <b>וההתפעל מִתְהַפֵּךְ</b> בְּמַחֲנֵה מִדְיָן <small>(שופטים ז, יג)</small>, <b>מִתְהַפֵּךְ</b> בְּתַחְבּוּלֹתָו <small>(איוב לו, יב)</small>, <b>תִּתְהַפֵּךְ</b> כְּחֹמֶר חוֹתָם <small>(איוב לח, יד)</small>. לַהַט הַחֶרֶב <b>הַמִּתְהַפֶּכֶת</b> <small>(בראשית ג, כד)</small>. <b>ושלא נזכר פעלו מהפעל הנוסף</b> [הָפְעַל] <b>הָהְפַּךְ</b> עָלַי בַּלָּהוֹת <small>(איוב ל, טו)</small>.
<h3>הצן</h3>
וּבָאוּ עָלַיִךְ <b>הֹצֶן</b> רֶכֶב וְגַלְגַּל <small>(יחזקאל כג, כד)</small>. וחסר <b>בי"ת</b> השירות ומשפטו ובאו עליך בהצן, רכב וגלגל. ופירוש <b>הֹצֶן</b> אחד מכלי הזין או שם לכלל כילי הזין. וכן אמר התרגום<b> וְיֵיתוּן עֲלָךְ בְּמָאנֵי זְיָנָא</b>. ויש מפרשים כמו <b>צִנָּה</b>. או יהיה אחד ממיני המרכבות. ואדוני אבי ז"ל כתב הצן ב<b>ה"א</b> כמו <b>חֹצֶן</b> ב<b>חי"ת</b> מן וְהֵבִיאוּ בָנַיִךְ בְּחֹצֶן <small>(ישעיה מט, כב)</small>, שפירושו זרוע. וכן ובאו עליך <b>הֹצֶן</b> זרוע וענינו חיל כמו וּזְרֹעוֹת הַנֶּגֶב <small>(דניאל יא, טו)</small>, שפירושו חיילות.
<h3>הרר</h3>
הֶעֱמַדְתָּה <b>לְהַרְרִי</b> עֹז <small>(תהלים ל, ח)</small>, <b>בְּהַרֲרָם</b> שֵׂעִיר <small>(בראשית יד, ו)</small>. ובמקצת ספרים ה<b>רי"ש</b> בחטף פתח ומקצתם בשוא לבדו. והנפרד מהם <b>הֶרֶר</b> בפלס <b>אֶרֶץ</b>. והקבוץ <b>הֲרָרִים</b>. ובסמוך <b>כְּהַרְרֵי</b> אֵל <small>(תהלים לו, ז)</small>, יְסוּדָתוֹ <b>בְּהַרְרֵי</b> קֹדֶשׁ <small>(תהלים פז, א)</small>, <b>וּמֵהֲרָרֶיהָ</b> תַּחְצֹב נְחשֶׁת <small>(דברים ח, ט)</small>, <b>והתאר הֲרָרִי</b> בַּשָּׂדֶה <small>(ירמיה יז, ג)</small>. ובנפול אות הכפל <b>הַר</b>. ובתוספת <b>ה"א</b> <b>הֶרָה</b> נָּסוּ <small>(בראשית יד, י)</small>, ובאו ה<b>ה"א</b> בפתח קטן תחת פתח גדול. ולרבים <b>הָרִים</b> וראוי להדגש לולי ה<b>רי"ש</b>. נוּדִו [נוּדִי] <b>הַרְכֶם</b> צִפּוֹר <small>(תהלים יא, א)</small> הר שלכם. ויש מפרשים שהם שתי מלות הר כמו צפור. ויש מפרשים <b>בְּהַרֲרָם שֵׂעִיר</b> מקור מהדגוש. ויש להשיב עליהן מפני פתחות ה<b>ה"א</b>. ויש מפרשים מזה עַל בִּקְעָם <b>הָרוֹת</b> הַגִּלְעָד <small>(עמוס א, יג)</small>, <b>וְהָרֹתֵיהֶם</b> תְּבַקֵּעַ <small>(מלכים ב' ח, יב)</small>, ואם הם מן השרש הזה והענין הזה רצה לומר על הערים הבצורות והרמות בהרים. וכן הִנְנִי אֵלֶיךָ<b> הַר</b> הַמַּשְׁחִית <small>(ירמיה נא, כה)</small>, עיר בצורה, כי בבל אינה כי אם בקעה. וכן תרגם יונתן <b>כְּרַכָּא מְחַבְּלָא</b>. ובא הר מכונה מלשון נקבה שְׁמָמָה תִהְיֶה <b>הַר</b> שֵׂעִיר <small>(יחזקאל לה, טו)</small>.
<h3>הרג</h3>
כִּי <b>הָרַג</b> שָׁאוּל אֵת כֹּהֲנֵי י"י <small>(שמואל א' כב, כא)</small>, <b>יַהֲרֹג</b> בַּבָּרָד גַּפְנָם <small>(תהלים עח, מז)</small>, <b>הִרְגוּ</b> אִישׁ אֲנָשָׁיו <small>(במדבר כה, ה)</small>, לָכֵן כָּל <b>הֹרֵג</b> קַיִן <small>(בראשית ד, טו)</small>, <b>הָרֹג</b> בָּקָר וְשָׁחֹט צֹאן <small>(ישעיה כב, יג)</small> וְיוֹאָב וַאֲבִישַׁי אָחִיו <b>הָרְגוּ</b> לְאַבְנֵר <small>(שמואל ב' ג, ל)</small>, וְאַנְשֵׁיהֶם יִהְיוּ <b>הֲרֻגֵי</b> מָוֶת <small>(ירמיה יח, כא)</small>, וּפְחִי <b>בַּהֲרוּגִים</b> הָאֵלֶּה <small>(יחזקאל לז, ט)</small>, <b>הָרְגֵנִי</b> נָא הָרֹג <small>(במדבר יא, טו)</small>, עֵת <b>לַהֲרוֹג</b> וְעֵת לִרְפּוֹא <small>(קהלת ג, ג)</small>. ואף על פי שאין לרפא תמורת להרג אמר לרפא כי אין להחיות המתים עת נהוג כמנהג העולם כשאר העתים אף על פי שהוא בדרך נס ועתיד להיות. ויש מפרשים <b>לַהֲרוֹג</b> כמו <b>לִמְחוֹץ</b>. <b>והשם</b> גֵּיא <b>הַהֲרֵגָה</b> <small>(ירמיה ז, לב)</small>, לְיוֹם <b>הֲרֵגָה</b> <small>(ירמיה יב, ג)</small>. ובלא <b>ה"א</b> הנקבה בְּיוֹם<b> הֶרֶג</b> רָב <small>(ישעיה ל, כה)</small>, בשש נקדות, מַכַּת חֶרֶב <b>וְהֶרֶג</b> וְאַבְדָן <small>(אסתר ט, ה)</small>. <b>ושלא נזכר פעלו</b> [הָפְעַל] אִם <b>כְּהֶרֶג הֲרֻגָיו הֹרָג</b> <small>(ישעיה כז, ז)</small>, כִּי עָלֶיךָ <b>הֹרַגְנוּ</b> כָל הַיּוֹם <small>(תהלים מד, כג)</small>. <b>והנפעל</b> וּבְנוֹתֶיהָ אֲשֶׁר בַּשָּׂדֶה בַּחֶרֶב <b>תֵּהָרַגְנָה</b> <small>(יחזקאל כו, ו)</small>, <b>בֵּהָרֵג הֶרֶג</b> בְּתוֹכֵךְ <small>(יחזקאל כו, טו)</small>, בפלס <b>בֵּעָטֵף</b> עוֹלֵל וְיוֹנֵק <small>(איכה ב, יא)</small>, ומשפטם <b>בְּהֵהָרֵג, בְּהֵעָטֵף</b>.
<h3>הרה</h3>
<b>הָרֹה</b> עָמָל וְיָלֹד אָוֶן <small>(איוב טו, לה)</small>,<b> הֹרוֹ</b> וְהֹגוֹ מִלֵּב דִּבְרֵי שָׁקֶר <small>(ישעיה נט, יג)</small>, מקור כמו <b>הָרוֹ</b> עָמָל וְהוֹלֵיד אָוֶן <small>(ישעיה נט, ד)</small>, והחולם במקום קמץ, וכן <b>הֹגוֹ</b> מקור. ואדוני אבי ז"ל פירוש כי <b>הָרוֹ</b> משרש<b> יָרָה</b> כמו <b>וּלְהוֹרֹת</b> אֶת בְּנֵי יִשְׂרָאֵל <small>(ויקרא י, יא)</small>, <b>תַּהֲרוּ</b> חֲשַׁשׁ <small>(ישעיה לג, יא)</small>, הֶאָנֹכִי <b>הָרִיתִי</b> <small>(במדבר יא, יב)</small>, <b>וְהָרִית</b> וְיָלַדְתְּ בֵּן <small>(שופטים יג, ג)</small>, וַיָּבֹא אֵלֶיהָ<b> וַתַּהַר</b> לוֹ <small>(בראשית לח, יח)</small>. <b>והתאר</b> הִנָּךְ <b>הָרָה</b> וְיֹלַדְתְּ בֵּן <small>(בראשית טז, יא)</small>, לְאִישׁ אֲשֶׁר אֵלֶּה לּוֹ אָנֹכִי <b>הָרָה</b> <small>(בראשית לח, כה)</small>, וגם הִנֵּה <b>הָרָה</b> לִזְנוּנִים <small>(בראשית לח, כד)</small>. ובסמוך וְרַחְמָה <b>הֲרַת</b> עוֹלָם <small>(ירמיה כ, יז)</small>. ולרבות עַל בִּקְעָם <b>הָרוֹת</b> הַגִּלְעָד <small>(עמוס א, יג)</small>, <b>וְהָרֹתֵיהֶם</b> תְּבַקֵּעַ <small>(מלכים ב' ח, יב)</small>, אֵת כָּל <b>הֶהָרוֹתֶיהָ</b> בִּקֵּעַ <small>(מלכים ב' טו, טז)</small>. ובהראות <b>למ"ד</b> הפעל <b>וְהָרִיּוֹתָיו</b> יְבֻקָּעוּ <small>(הושע יד, א)</small>. ויאמר האחד ממנו <b>הָרִית</b> כמו שאמרו במשנה מן דליותיו דָּלִית <small>(פאה פרק ד, משנה א)</small>, ובדלית ובדקל בעל הבית מוריד ומחלק. ואומר זה על מיעוט החמלה בהם כמו שאמר וְעֹלְלֵיהֶם יְרֻטְּשׁוּ לְעֵינֵיהֶם <small>(ישעיה יג, טו)</small>, וְעֹלְלֵיהֶם תְּרַטֵּשׁ <small>(מלכים ב' ח, יב)</small>. <b>ותאר</b> <b>אחר</b> הֹבִישָׁה <b>הוֹרָתָם</b> <small>(הושע ב, ו)</small>. <b>והשם</b> <b>הֵרֹן</b>, עִצְּבוֹנֵךְ <b>וְהֵרֹנֵךְ</b> <small>(בראשית ג, טז)</small>, ובהראות <b>למ"ד</b> הפועל וַיִּתֵּן י"י לָהּ <b>הֵרָיוֹן</b> <small>(רות ד, יג)</small>. כל הענין הזה על זמן היות העובר בבטן אמו. ועל יציאתו מבטן אמו <b>הֹרָה</b> גָבֶר <small>(איוב ג, ב)</small>, <b>והוא</b> <b>שלא נזכר פעלו מהדגוש</b> [פֻּעַל] כאילו אמר <b>יולד</b> גבר, ופירוש <b>אָמַר</b> <small>(שם)</small> על המבשר. וכן <b>וַתַּהַר</b> אֶת מִרְיָם וְאֶת שַׁמַּי וְאֶת יִשְׁבַּח אֲבִי אֶשְׁתְּמֹעַ <small>(דברי הימים א' ד, יז)</small>, כאילו אמר ותלד. ויש מפרשים <b>הֹרָה גָבֶר</b> כמשמעו. וכן דעת רבי יהודה שהביאו בכלל השרש כלו בענין אחד. ולזה הפירוש יהיה פירוש <b>אָמַר</b> על איוב, והאב גם כן יקרא הורה לפי שנותן ההריון כמו שאמר עַל בִּרְכֹת <b>הוֹרַי</b> <small>(בראשית מט, כו)</small>.
<h3>הרס</h3>
<b>הָרַס</b> בְּעֶבְרָתוֹ <small>(איכה ב, ב)</small>, <b>וְהָרַסְתָּ</b> אֶת מִזְבַּח הַבַּעַל <small>(שופטים ו, כה)</small>, הֵן <b>יַהֲרוֹס</b> וְלֹא יִבָּנֶה <small>(איוב יב, יד)</small>, <b>תַּהֲרֹס</b> קָמֶיךָ <small>(שמות טו, ז)</small>, אַל <b>יֶהֶרְסוּ</b> לַעֲלֹת אֶל י"י <small>(שמות יט, כד)</small>. <b>והנפעל</b> וְגֶדֶר אֲבָנָיו <b>נֶהֱרָסָה</b> <small>(משלי כד, לא)</small>, כִּי הַשָּׁתוֹת <b>יֵהָרֵסוּן</b> <small>(תהלים יא, ג)</small>. <b>והפעל הכבד</b> [פִּעֵל] כִּי <b>הָרֵס תְּהָרְסֵם</b> <small>(שמות כג, כד)</small>, <b>מְהָרְסַיִךְ</b> וּמַחֲרִבַיִךְ <small>(ישעיה מט, יז)</small>. <b>והשם</b> עִיר <b>הַהֶרֶס</b> <small>(ישעיה יט, יח)</small> בשש נקודות. ומשקל אחר <b>הַרִיסוּת</b> בשורק, וְאֶרֶץ <b>הֲרִסֻתֵיךְ</b> <small>(ישעיה מט, יט)</small>. ומשקל אחר <b>וַהֲרִסֹתָיו</b> אָקִים <small>(עמוס ט, יא)</small>, בחולם. והאחד ממנו <b>הֲרִיסָה</b>, כלם ענין השבר וההפלה. וענין אחר אל <b>אַל יֶהֶרְסוּ לַעֲלֹת אֶל י"י</b>, כי היוצא מן הסדר והמערכה כהורס הבנין. ועוד כי בהחפזם לראות יפיל האחד את חברו.
<h3>התת</h3>
עַד אָנָה<b> תְּהוֹתְתוּ</b> עַל אִישׁ <small>(תהלים סב, ד)</small>, פירש רבי יונה תאריכו לשונכם על בני אדם ברע ודמהו ללשון הערב <b>ה"ת אלרנו"ל</b> כשמרבה בדברים. ויש מפרשים אותו מלשון הוות.
<h3>התל</h3>
וַאֲבִיכֶן<b> הֵתֶל</b> בִּי <small>(בראשית לא, ז)</small>, <b>פעל כבד</b> [פִּעֵל] ועיקרו להדגש, וכן אַל יֹסֵף פַּרְעֹה <b>הָתֵל</b> <small>(שמות ח, כה)</small>, וְאִישׁ בְּרֵעֵהוּ <b>יְהָתֵלּוּ</b> <small>(ירמיה ט, ד)</small>, אִם כְּהָתֵל בֶּאֱנוֹשׁ <b>תְּהָתֵלּוּ</b> בוֹ <small>(איוב יג, ט)</small>. ובא על משפטו בדגש <b>וַיְהַתֵּל</b> בָּהֶם אֵלִיָּהוּ <small>(מלכים א' יח, כז)</small>. <b>והתאר מפעל שלא נזכר פעלו</b> [פֻּעַל] לֵב<b> הוּתַל</b> <small>(ישעיה מד, כ)</small>, והוא פתח. <b>והשם</b> אִם לֹא <b>הֲתֻלִים</b> עִמָּדִי <small>(איוב יז, ב)</small>. ומשקל אחר חֲזוּ <b>מַהֲתַלּוֹת</b> <small>(ישעיה ל, י)</small>, ענינם ענין השקר והתעתוע. ואפשר שיהיה <b>אִם לֹא הֲתֻלִים</b> שם תאר ואמר זה על חביריו שהיו מתעתעים בו ובעבור המרותם דבריו היה ער בלילה להשיבם תשובה תהו פירוש תָּלַן עֵינִי <small>(איוב יז, ב)</small>.
<b>ואשר הוא בן ארבע אותיות</b>
<h3>הבהב</h3>
זִבְחֵי <b>הַבְהָבַי</b> <small>(הושע ח, יג)</small> והוא ענין חרוך. ודומה לו בלשון רבותינו ז"ל והיו מהבהבים אותו באור כדי לקיים מצות קלי <small>(ספרא פרק יד, פרשה ו, א)</small>. ועוד <small>(שבת כח ע"ב)</small>, פתילת הבגד שקפלה ולא הבהבה. וכן דומה ללשון הערב לצולה צלי <b>הבהב"י</b>.
נשלמה אות ה<b>ה"א</b>
<h2><span style="color:Gray;">אות הו'</span></h2>
<h3>וו</h3>
לרבים וָוִים, ובסמוך<b> וָוֵי</b> הָעַמּוּדִים <small>(שמות לח, י)</small>, והם יתדות שהיו יוצאים בעמודים עשויים כצורת <b>וי"ו</b> והיו עשויים להפשיט הקרבנות שם.
<h3>והב</h3>
אֶת <b>וָהֵב</b> בְּסוּפָה <small>(במדבר כא, טו)</small>, שם מקום. כתבתי המלה הזאת בשרש<b> וו</b> כי כן דעת המפרשים כי <b>והב</b> לבדו מלה אחרת. אבל אני מצאתי בספרים מדויקים <b>אֶתְוָהֵב</b> מלה אחת ה<b>תי"ו</b> נקודה בשוא.
נשלמה אות ה<b>ו"ו</b>
<h2><span style="color:Gray;">אות הז'</span></h2>
<h3>זאב</h3>
וְגָר <b>זְאֵב</b> עִם כֶּבֶשׂ <small>(ישעיה יא, ו)</small>,<b> כִּזְאֵבִים</b> טֹרְפֵי טָרֶף <small>(יחזקאל כב, כז)</small>, <b>זְאֵבֵי</b> עֶרֶב <small>(צפניה ג, ג)</small>, ידוע.
<h3>זבב</h3>
יִשְׁרֹק י"י <b>לַזְּבוּב</b> אֲשֶׁר בִּקְצֵה יְאֹרֵי מִצְרָיִם <small>(ישעיה ז, יח)</small>, <b>זְבוּבֵי</b> מָוֶת יַבְאִישׁ <small>(קהלת י, א)</small>, ידוע.
<h3>זבד</h3>
<b>זְבָדַנִי</b> אֱלֹהִים אֹתִי<b> זֶבֶד</b> טוֹב <small>(בראשית ל, כ)</small>, בשש נקדות, ויש ספרים בחמש נקדות, ענינו לפי מקומו נתן לי אלהים מתן טוב. וכתב רבי יונה כי הוא דומה ללשון הערב שאומר הלשון הזה על המתנה.
<h3>זבח</h3>
אֲשֶׁר <b>זָבַח</b> לַי"י בָּקָר <small>(מלכים א' ח, סג)</small>, <b>וְזָבַחְנוּ</b> לַי"י אֱלֹהֵינוּ <small>(שמות ח, כג)</small>, אֲשֶׁר <b>תִּזְבַּח</b> בָּעֶרֶב <small>(דברים טז, ד)</small>, <b>זְבַח</b> לֵאלֹהִים תּוֹדָה <small>(תהלים נ, יד)</small>,<b> לִזְבֹּחַ</b> לַי"י אֱלֹהֶיךָ בַּגִּלְגָּל <small>(שמואל א' טו, כא)</small>. <b>והכבד</b> [פִּעֵל] <b>זִבַּח</b> אָמוֹן וַיַּעַבְדֵם <small>(דברי הימים ב' לג, כב)</small>, לָהֶם <b>אֲזַבֵּחַ</b> וְיַעְזְרוּנִי <small>(דברי הימים ב' כח, כג)</small> עַל רָאשֵׁי הֶהָרִים <b>יְזַבֵּחוּ</b> <small>(הושע ד, יג)</small>. <b>והשם</b> וַיִּזְבַּח יַעֲקֹב<b> זֶבַח</b> בָּהָר <small>(בראשית לא, נד)</small> בסגול. <b>ולרבים</b> <b>זְבָחִים</b> שְׁלָמִים <small>(שמות כד, ה)</small>. ובתוספת <b>ה"א</b> <b>זִבְחָה</b>, והקבוץ <b>זְבָחוֹת,</b> וְיֵבֹשׁוּ <b>מִזִּבְחוֹתָם</b> <small>(הושע ד, יט)</small>. ושם המקום שמקריבים עליו הזבחים <b>מִזְבֵּחַ</b>, וְעָשִׂיתָ <b>מִזְבֵּחַ</b> מִקְטַר קְטֹרֶת <small>(שמות ל, א)</small>, אף על פי שלא היו מקריבים עליו זבחים נקרא מזבח לפי שהיה מזה עליו דם הזבח אחת בשנה.
<h3>זבל</h3>
הַפַּעַם <b>יִזְבְּלֵנִי</b> אִישִׁי <small>(בראשית ל, כ)</small>, ענינו ידור עמי כי כן נקראת הדירה זבול. בָּנֹה בָנִיתִי בֵּית <b>זְבֻל</b> לָךְ <small>(מלכים א' ח, יג)</small>, ובתוספת <b>ה"א</b> שֶׁמֶשׁ יָרֵחַ עָמַד <b>זְבֻלָה</b> <small>(חבקוק ג, יא)</small>.
<h3>זג</h3>
מֵחַרְצַנִּים וְעַד <b>זָג</b> <small>(במדבר ו, ד)</small>, קמץ והוא קליפת הענבים שמחוץ.
<h3>זה</h3>
<b>זֶה</b> יְנַחֲמֵנוּ <small>(בראשית ה, כט)</small>, על הודעת הדבר הנמצא בקרוב ברוב. ופעמים ברחוק כמו <b>זֶה</b> סִינַי <small>(שופטים ה, ה)</small>, הָהָר הַטּוֹב <b>הַזֶּה</b> וְהַלְּבָנֹן <small>(דברים ג, כה)</small>, כי יאמר זה על הידיעה. שְׁבוּ נָא<b> בָזֶה</b> <small>(במדבר כב, יט)</small>, בזה המקום, וכן וּשְׁחַטְתֶּם בָּזֶה <b>וַאֲכַלְתֶּם</b> <small>(שמואל א' יד, לד)</small>, בזה המקום. וכן <b>מִזֶּה</b> אֶחָד <b>וּמִזֶּה</b> אֶחָד <small>(שמות יז, יב)</small>, והדומים להם. ופעמים יחסר <b>בי"ת</b> השירות עֲלוּ <b>זֶה</b> בַּנֶּגֶב <small>(במדבר יג, יז)</small>, פירוש עלו בזה הדרך בנגב, וכן <b>זֶה</b> יָדַעְתִּי כִּי אֱלֹהִים לִי <small>(תהלים נו, י)</small>, חסר <b>בי"ת</b> ופירושו בזה הדבר אדע ואכיר כי אלהים עמי כי ישמיעני ביום אקרא וישובו אויבי אחור. וכן יבא על הודעת הזמן הנמצא <b>זֶה</b> לִּי עֶשְׂרִים שָׁנָה <small>(בראשית לא, מא)</small>, אֲשֶׁר זָעַמְתָּה <b>זֶה</b> שִׁבְעִים שָׁנָה <small>(זכריה א, יב)</small>, <b>זֶה</b> יָמִים רַבִּים <small>(יהושע כב, ג)</small>. ויש מפרשים מקצתם במקום <b>אֲשֶׁר</b> כמו<b> זֶה</b> אָהַבְתִּי נֶהְפְּכוּ בִי <small>(איוב יט, יט)</small>, אֶל מְקוֹם <b>זֶה</b> יָסַדְתָּ לָהֶם <small>(תהלים קד, ח)</small>, הַר צִיּוֹן <b>זֶה</b> שָׁכַנְתָּ בּוֹ <small>(תהלים עד, ב)</small>, שְׁמַע לְאָבִיךָ<b> זֶה</b> יְלָדֶךָ <small>(משלי כג, כב)</small>. ואין צורך להוציאם ממשמעם. ויבא על הזמנת העת כמו הנה ויתחבר עם הנה למהירות הזמנת הענין בעתו כמו קוֹל דּוֹדִי הִנֵּה <b>זֶה</b> בָּא <small>(שיר השירים ב, ח)</small>, וְהִנֵּה <b>זֶה</b> מַלְאָךְ נֹגֵעַ בּוֹ <small>(מלכים א' יט, ה)</small>, וזה בסגול הוא ללשון זכר. ופירוש מִשְּׁבֻעָתֵךְ <b>הַזֶה</b> <small>(יהושע ב, יז)</small>, מדבר שבועתך הזה. ובחולם <b>ה"א</b> ללשון נקבה וּלְשִׂמְחָה מַה <b>זֹּה</b> עֹשָׂה <small>(קהלת ב, ב)</small>, גַּם <b>זֹה</b> רָאִיתִי חָכְמָה <small>(קהלת ט, יג)</small>, <b>זֹה</b> מַתַּת אֱלֹהִים הִיא <small>(קהלת ה, יח)</small>, לֹא זֶה הַדֶּרֶךְ וְלֹא <b>זֹה</b> הָעִיר <small>(מלכים ב' ו, יט)</small>, כִּי <b>כָזֹה וְכָזֶה</b> תֹּאכַל הֶחָרֶב <small>(שמואל ב' יא, כה)</small>. ונכתב ב<b>ו"ו</b> <b>זוֹ</b> לַעְגָּם בְּאֶרֶץ מִצְרָיִם <small>(הושע ז, טז)</small>, וְעֵדֹתִי <b>זוֹ</b> אֲלַמְּדֵם <small>(תהלים קלב, יב)</small>, ויבא עם ה<b>ו"ו</b> בשורק והוא ללשון זכר ולנקבה גם כן עַם <b>זוּ</b> יָצַרְתִּי לִי <small>(ישעיה מג, כא)</small>, עַם <b>זוּ</b> גָּאָלְתָּ <small>(שמות טו, יג)</small>, מִן הַדּוֹר <b>זוּ</b> לְעוֹלָם <small>(תהלים יב, ח)</small>, <b>זוּ</b> כֹחוֹ לֵאלֹהוֹ <small>(חבקוק א, יא)</small>, הֲלוֹא י"י<b> זוּ</b> חָטָאנוּ לוֹ <small>(ישעיה מב, כד)</small>, עוּזָּה אֱלֹהִים<b> זוּ</b> פָּעַלְתָּ לָּנוּ <small>(תהלים סח, כט)</small>, בְּאֹרַח <b>זוּ</b> אֲהַלֵּךְ <small>(תהלים קטב, ד)</small>, אַשְׂכִּילְךָ וְאוֹרְךָ בְּדֶרֶךְ <b>זוּ</b> תֵלֵךְ <small>(תהלים לב, ח)</small>, דֶּרֶךְ <b>זוּ</b> אֵלֵךְ <small>(תהלים קמג, ח)</small>, שְׁתַּיִם <b>זוּ</b> שָׁמָעְתִּי <small>(תהלים סב, יב)</small>. ויש מפרשים מקצתם במקום <b>אֲשֶׁר</b> כמו בְּרֶשֶׁת <b>זוּ</b> טָמָנוּ <small>(תהלים ט, טז)</small>, <b>זוּ</b> חָטָאנוּ <small>(ישעיה מב, כד)</small>, בִּמְזִמּוֹת <b>זוּ</b> חָשָׁבוּ <small>(תהלים י, ב)</small>, <b>זוּ</b> שַׁדּוּנִי <small>(תהלים יז, ט)</small>. ויבא עוד לנקבה ב<b>אל"ף</b> במקום ו<b>י"ו</b> וב<b>תי"ו</b> הנקבה <b>זֹאת</b> הָאִשָּׁה <small>(מלכים ב' ח, ה)</small>, <b>זֹאת</b> מְנוּחָתִי <small>(תהלים קלב, יד)</small>, וְהָיְתָה <b>זֹּאת</b> לָכֶם לְחֻקַּת עוֹלָם <small>(ויקרא טז, לד)</small>, <b>בְּזֹאת</b> אֲנִי בוֹטֵחַ <small>(תהלים כז, ג)</small>, <b>בְּזֹאת</b> תִּבָּחֵנוּ חֵי פַרְעֹה <small>(בראשית מב, טו)</small>, <b>הֲזֹאת</b> יָדַעְתָּ מִנִּי עַד <small>(איוב כ, ד)</small>, <b>כָּזֹאת וְכָזֹאת</b> דִּבְּרָה הַנַּעֲרָה <small>(מלכים ב' ה, ד)</small>.
<h3>זהב</h3>
<b>זָהָב</b> וָכֶסֶף <small>(שמות כה, ג)</small>, ידוע. ולפי שהזהב זך ונקי יקרא גם כן הדבר הזך והנקי זהב מִצָּפוֹן <b>זָהָב</b> יֶאֱתֶה <small>(איוב לז, כב)</small>, רצונו לומר הרוח הזכה והנקיה. והחכם רבי אברהם אבן עזרא ז"ל פירשו זוהר השמים הדומה לעין זהב כי מפאת צפון יחל להזדכך. ועוד כּוֹס <b>זָהָב</b> בָּבֶל בְּיַד י"י <small>(ירמיה נא, ז)</small>, רצונו לומר היין הזך והנקי. ועוד הַמְרִיקִים מֵעֲלֵיהֶם <b>הַזָּהָב</b> <small>(זכריה ד, יב)</small>, רצונו לומר השמן הזך והנקי.
<h3>זהם</h3>
<b>וְזִהֲמַתּוּ</b> חַיָּתוֹ לָחֶם <small>(איוב לג, כ)</small>, פירוש תחשוב נפשו המאכל לזוהמא והוא הזיעה המאוסה בין מגוף האדם בין ממאבל. ודומה לו בלשון רבותינו על ענין המאכל <small>(חולין קה ע"א)</small> להעביר הזהומה, בידים מזהמות <small>(ברכות מז ע"ב)</small>. ועל ענין הגוף ישֹראל שעמדו על הר סיני פסקה זוהמתן <small>(עבודה זרה כב ע"ב)</small>.
<h3>זהר</h3>
<b>וְהִזְהִיר</b> אֶת הָעָם <small>(יחזקאל לג, ג)</small>, וְהִזְהִירֹה [<b>וְהִזְהִירוֹ</b>] וְנִשְׁמַר <small>(מלכים ב' ו, י)</small>, ב<b>ה"א</b> במקום <b>וי"ו, וְהִזְהַרְתָּה</b> אֶתְהֶם <small>(שמות יח, כ)</small>, וְלֹא <b>הִזְהַרְתּוֹ</b> <small>(יחזקאל ג, יח)</small>. <b>והנפעל</b> חָיוֹ יִחְיֶה כִּי <b>נִזְהָר</b> <small>(יחזקאל ג, כא)</small>, אֶת קוֹל הַשּׁוֹפָר וְלֹא <b>נִזְהָר</b> <small>(יחזקאל לג, ד)</small>, וְהָעָם לֹא <b>נִזְהָר</b> <small>(יחזקאל לג, ו)</small>, וְהוּא <b>נִזְהָר</b> נַפְשׁוֹ מִלֵּט <small>(יחזקאל לג, ה)</small>, ארבעתם קמצים והם נפעל עבר בענין אשר לא ידע להזהר. וְיֹתֵר מֵהֵמָּה בְּנִי <b>הִזָּהֵר</b> <small>(קהלת יב, יב)</small>, כלם ענין הזהרה וידוע הוא. וענין אחר וְהַמַּשְׂכִּלִים <b>יַזְהִרוּ כְּזֹהַר</b> הָרָקִיעַ <small>(דניאל יב, ג)</small>, כְּמַרְאֵה <b>זֹהַר</b> כְּעֵין הַחַשְׁמַלָה <small>(יחזקאל ח, ב)</small>, ענין נגה.
<h3>זו</h3>
עַם <b>זוּ</b> יָצַרְתִּי לִי <small>(ישעיה מג, כא)</small>, הֲלוֹא י"י<b> זוּ</b> חָטָאנוּ לוֹ <small>(ישעיה מב, כד)</small>, מִפְּנֵי רְשָׁעִים <b>זוּ</b> שַׁדּוּנִי <small>(תהלים יז, ט)</small>, פירשו רבי יונה כענין אשר, וכן דֶּרֶךְ <b>זוּ</b> אֵלֵךְ <small>(תהלים קמג, ח)</small>. ויתכן לפרשם כולם כענין זה וה<b>ו"ו</b> בהם תמורת ה<b>ה"א</b> כמשפט. וכבר כתבנום בשרש <b>זֶה</b>.
<h3>זוב</h3>
<b>זָב</b> עִמְקֵךְ <small>(ירמיה מט, ד)</small>, פירוש מדם חללים, הֵן הִכָּה צוּר <b>וַיָּזוּבוּ</b> מַיִם <small>(תהלים עח, כ)</small>, שֶׁהֵם <b>יָזוּבוּ</b> מְדֻקָּרִים <small>(איכה ד, ט)</small>, כלומר יזוב דמם, והוא על דרך משל שהם מתים ברעב פתאום כאילו הם מדוקרים. ופירוש מִתְּנוּבֹת שָׂדָי <small>(שם)</small> מחוסר תנובות שדי. וְאִשָּׁה כִּי<b> יָזוּב זוֹב</b> דָּמָהּ <small>(ויקרא טו, כה)</small>, <b>זָבַת</b> חָלָב <small>(שמות ג, ח)</small>, <b>וְהַזָּב</b> אֶת <b>זוֹבוֹ</b> <small>(ויקרא טו, לג)</small>, ענין זיבה ידוע.
<h3>זוד</h3>
כִּי בַדָּבָר אֲשֶׁר <b>זָדוּ</b> עֲלֵיהֶם <small>(שמות יח, יא)</small>, כִּי אֶל י"י <b>זָדָה</b> <small>(ירמיה נ, כט)</small>. <b>והתאר</b> <b>זֵד</b> יָהִיר לֵץ שְׁמוֹ <small>(משלי כא, כד)</small>, גָּעַרְתָּ <b>זֵדִים</b> אֲרוּרִים <small>(תהלים קיט, כא)</small>. ומשקל אחר הַמַּיִם <b>הַזֵּידוֹנִים</b> <small>(תהלים קכד, ה)</small>. <b>והשם</b> בָּא <b>זָדוֹן</b> וַיָּבֹא קָלוֹן <small>(משלי יא, ב)</small>, ופירושו בא איש זדון או יהיה תאר. וכן הִנְנִי אֵלֶיךָ <b>זָדֹון</b> <small>(ירמיה נ, לא)</small>, וְכָשַׁל <b>זָדוֹן</b> וְנָפַל וְאֵין לֹו מֵקִים <small>(ירמיה נ, לב)</small>. ומשקל אחר גַּם <b>מִזֵּדִים</b> חֲשׂךְ עַבְדֶּךָ <small>(תהלים יט, יד)</small>, כלומר מהזדונות חשכני שלא ימשלו בי ואחטא במזיד, אָז <b>אֵיתָם</b> <small>(שם)</small>, אם לא תחשוב לי השגיאות ותחשוך אותי מהזדונות או אהיה תמים וְנִקֵּיתִי מִפֶּשַׁע רָב <small>(שם)</small>. <b>והפעל הנוסף</b> [הִפְעִיל] וְכִי <b>יָזִד</b> אִישׁ <small>(שמות כא, יד)</small>, כִּי <b>הֵזִידוּ</b> עֲלֵיהֶם <small>(נחמיה ט, י)</small>. ורבותינו ז"ל נשתמשו הרבה בזה הלשון וקראו מזיד למי שעושה הדבר ברצון.
<h3>זוה</h3>
<b>כְּזָוִיּוֹת</b> מִזְבֵּחַ <small>(זכריה ט, טו)</small>, בְּנוֹתֵינוּ <b>כְזָוִיֹּת</b> <small>(תהלים קמד, יב)</small>. ומשקל אחר <b>מְזָוֵינוּ</b> מְלֵאִים <small>(תהלים קמד, יג)</small>, והם הפאות והפנות.
<h3>זוז</h3>
<b>מְזוּזָה</b> ה<b>מ"ם</b> נוספת וה<b>ה"א</b> לנקבה, <b>וּמְזוּזָתָם</b> אֵצֶל <b>מְזוּזָתִי</b> <small>(יחזקאל מג, ח)</small>. <b>ולרבות</b> וּכְתַבְתָּם עַל <b>מְזֻזוֹת</b> בֵּיתֶךָ <small>(דברים ו, ט)</small>. והם לחיי השערים. ופירוש וְעָמַד עַל <b>מְזוּזַת</b> הַשַּׁעַר <small>(יחזקאל מו, ב)</small>, סמוך למזוזת השער. אבל יונתן תרגמו כמו מפתן ויקום על סקיפת תרעא. וכן עַל <b>מְזוּזַת</b> הֵיכַל י"י <small>(שמואל א' א, ט)</small>, סמוך למזוזת השער. וכן תרגם יונתן <b>בִּסְטַר סִיפָא דְהֵיכְלָא דַיְיָ</b>.
<h3>זול</h3>
<b>הַזָּלִים</b> זָהָב מִכִּיס <small>(ישעיה מו, ו)</small>, ענין זול. ורבותינו ז"ל נשתמשו הרבה בזה הלשון כמו שאמרו <small>(בבא בתרא <b>א ע"ב</b>)</small> מעות בזול ופירות ביוקר. וכן <b>הפעל הכבד</b> [הִפְעִיל] בענין קרוב לזה והוא עניו הבזיון כָּל מְכַבְּדֶיהָ <b>הִזִּילוּהָ</b> <small>(איכה א, ח)</small>, והראוי <b>הֱזִילוּהָ</b>. ובא בדגש כמו וַיַּלִּונוּ [וַיַּלִּינוּ] עָלָיו אֶת כָּל הָעֵדָה <small>(במדבר יד, לו)</small>.
<h3>זון</h3>
מְפִיקִים <b>מִזַּן</b> אֶל <b>זַן</b> <small>(תהלים קמד, יג)</small>, והוא <b>תאר</b> למינים הזנים כמו החטה והשעורה ומיני הקטניות והדומים להם שזנים את האדם. וכן במשנה <small>(כתובות קא ע"ב)</small> הנושא את האשה ופסק עמה לזון את בתה שלש שנים. וזולת זה הרבה נשתמשו בפעל הזה. <b>והשם</b> בָּר וָלֶחֶם <b>וּמָזוֹן</b> <small>(בראשית מה, כג)</small>, רָחָב <b>הַזּוֹנָה</b> <small>(יהושע ו, כה)</small>, <b>תאר</b> בפלס <b>טוֹבָה</b> ופירושו מוכרת מזון. וכן תרגם יונתן <b>פּוּנְדְקִיתָא</b>. ורבי יונה פירש כן וַיִּתְּנוּ הַיֶּלֶד <b>בַּזּוֹנָה</b> <small>(יואל ד, ג)</small>, ויתכן שהוא מן זנה מענין זנות. ורבי יונה פירש מזן אל זן, ממין אל מין מתרגום לְמִינוֹ <small>(בראשית א, יא)</small> <b>לִזְנֵיהּ</b>. וכן בְּשָׂמִים<b> וּזְנִים</b> מְרֻקָּחִים <small>(דברי הימים ב' טז, יד)</small>, והנכון בדקדוק <b>וזנים מרקחים</b> שהוא מנחי ה<b>למ"ד</b> בפלס <b>מְתִים</b>. וענין אחר וְיָתֵד תִּהְיֶה לְךָ עַל <b>אֲזֵנֶךָ</b> <small>(דברים כג, יד)</small>, וה<b>אל"ף</b> נוסף והוא מין כלי זין בלשון רבותינו ז"ל. וכן <b>וְהַזֹּנוֹת</b> רָחָצוּ <small>(מלכים א' כב, לח)</small>, בשקל <b>קוֹמוֹת, קוֹמָה</b>, מנחי ה<b>עי"ן</b>.
<h3>זוע</h3>
בַּיּוֹם <b>שֶׁיָּזֻעוּ</b> שֹׁמְרֵי הַבַּיִת <small>(קהלת יב, ג)</small>, וְלֹא קָם וְלֹא <b>זָע</b> מִמֶּנּוּ <small>(אסתר ה, ט)</small>. ובהכפל ה<b>פ"א</b> וה<b>למ"ד</b> וְיִקְצוּ <b>מְזַעְזְעֶיךָ</b> <small>(חבקוק ב, ז)</small>. <b>והשם</b> וְהָיָה רַק <b>זְוָעָה</b> <small>(ישעיה כח, יט)</small>, ידוע.
<h3>זור</h3>
וַתִּשְׁכַּח כִּי רֶגֶל <b>תְּזוּרֶהָ</b> <small>(איוב לט, טו)</small>, <b>וַיָּזַר</b> אֶת הַגִּזָּה <small>(שופטים ו, לח)</small>, <b>וְהַזּוּרֶה</b> תִּבָּקַע אֶפְעֶה <small>(ישעיה נט, ה)</small>, והסגול מקום קמץ. <b>ושלא נזכר פועלו ממנו</b> [פֻּעַל] לֹא <b>זֹרוּ</b> וְלֹא חֻבָּשׁוּ <small>(ישעיה א, ו)</small>, על דעת רבי יהודה המדקדק. ועל דעתי הוא פועל עבר לגזרה פעול בפלס מַה טֹּבוּ אֹהָלֶיךָ יַעֲקֹב <small>(במדבר כד, ה)</small>, ויהיה פעל עומד ואף על פי שהוא עובר בבנין הקל הנה מצאנו אָז <b>הָלְמוּ</b> עִקְּבֵי סוּס <small>(שופטים ה, כב)</small>, בודד <b>הֲלָמוּנִי</b> בַּל יָדָעְתִּי <small>(משלי כג, לה)</small>, עובר, ענין מעיכה ידוע. ונקראת המכה לפי שיזורו אותה <b>מָזוֹר</b>, וְלֹא יִגְהֶה מִכֶּם <b>מָזוֹר</b> <small>(הושע ה, יג)</small>, לַחְמְךָ יָשִׂימוּ <b>מָזוֹר</b> <small>(עבדיה א, ז)</small>, וַיַּרְא אֶפְרַיִם אֶת חָלְיוֹ וִיהוּדָה אֶת <b>מְזֹרוֹ</b> <small>(הושע ה, יג)</small>. וגם נאמר על הרפואה מזור לפי שהרפואה תבא על ידי הזרת המכה כמו שאמר לֹא <b>זֹרוּ</b> וְלֹא חֻבָּשׁוּ <small>(ישעיה א, ו)</small>, אֵין דָּן דִּינֵךְ <b>לְמָזוֹר</b> רְפֻאוֹת תְּעָלָה אֵין לָךְ <small>(ירמיה ל, יג)</small>. וענין אחר <b>וַיְזוֹרֵר</b> הַנַּעַר <small>(מלכים ב' ד, לה)</small>,<b> אשטרונד"ר</b> בלע"ז [<b>שטרנוד"ר</b>], ותרגום עֲטִישֹׁתָיו תָּהֶל אוֹר <small>(איוב מא, י)</small> <b>זְרִירוֹי</b>. וגם זה הענין קרוב לענין ראשון כי בהתעטש האדם יזור עצמו. וענין אחר לֹא <b>זָרוּ</b> מִתַּאֲוָתָם <small>(תהלים עח, ל)</small>, רוּחִי <b>זָרָה</b> לְאִשְׁתִּי <small>(איוב יט, יז)</small>. <b>זֹרוּ</b> רְשָׁעִים מֵרָחֶם <small>(תהלים נח, ד)</small>, אפשר שהוא מהפעל הקל לגזרת פעול או יהיה מאשר לא נזכר פועלו לדעת רבי יונה. <b>והשם</b> וְהָיָה לָכֶם <b>לְזָרָא</b> <small>(במדבר יא, כ)</small>, ובשקל <b>צָרָה, רָעָה</b> וה<b>אל"ף</b> מקום <b>ה"א</b>. ועוד נכתבו בשרש <b>זרה</b>. והפעול מבנין <b>הִפְעִיל</b> <b>מוּזָר</b> הָיִיתִי לְאֶחָי <small>(תהלים סט, ט)</small>. <b>והנפעל</b> אֲשֶׁר <b>נָזֹרוּ</b> מֵעָלַי בְּגִלּוּלֵיהֶם כֻּלָּם <small>(יחזקאל יד, ה)</small>, <b>נָזֹרוּ</b> אָחוֹר <small>(ישעיה א, ד)</small>, <b>והתאר</b> לְאִישׁ <b>זָר</b> <small>(ויקרא כב, יב)</small>, <b>וְזָרִים</b> לֹא יַעַבְרוּ בָהּ <small>(יואל ד, יז)</small>, מַיִם <b>זָרִים</b> קָרִים נוֹזְלִים <small>(ירמיה יח, יד)</small>, וְשִׁלַּחְתִּי לְבָבֶל<b> זָרִים</b> <b>וְזֵרוּהָ</b> <small>(ירמיה נא, ב)</small>, לשון נופל על הלשון כי <b>וְזֵרוּהָ</b> מענין <b>זְרֵה</b> הָלְאָה <small>(במדבר יז, ב)</small>, ומשרשו. ויתכן היות <b>וְזֵרוּהָ</b> מענין זרים ומשרשו מן הקל לגזרת <b>פָּעֵל</b>. ופירושו<b> וְשִׁלַּחְתִּי לְבָבֶל</b> נכרים ויעשוה כנכריה בכל אשר לה כי יקחו הכל ויבזו אותה. ועוד נפרשו בשרש <b>זָרָה</b>, כל אלו ענין התנכרות וזרות. ופירוש <b>מַיִם זָרִים</b> באים ממקום זר ורחוק כאילו הם זרים אל המקום אשר נוזלים שם. כְּמַהְפֵּכַת <b>זָרִים</b> <small>(ישעיה א, ז)</small>, פירוש כמהפכת אנשים זרים מארץ רחוקה כשיבאו על עיר וילכדוה יהפכו וישחיתו הכל כי אין דעתם לעמד בה והקרובים אינם עושים כן ועוד נכתבו בשרש <b>זרם</b>.
<h3>זחח</h3>
וְלֹא <b>יִזַּח</b> הַחֹשֶׁן <small>(שמות כח, כח)</small>, ענינו ולא יגבה כלומר שלא יסור ולא יזוז מעל האפוד. ודומה לו בלשון רבותינו ז"ל <small>(חולין ו ע"א)</small> משרבו זחוחי הלב, פירוש גבוהי לב וגסי הרוח.
<h3>זחל</h3>
עַל כֵּן <b>זָחַלְתִּי</b> וָאִירָא <small>(איוב לב, ו)</small>, ענינו לפי מקומו פחדתי. ורבי יונה פירשו התאחרתי ודמהו ללשון הערב. וענין אחר <b>זֹחֲלֵי</b> עָפָר <small>(דברים לב, כד)</small>, <b>כְּזֹחֲלֵי</b> אֶרֶץ <small>(מיכה ז, יז)</small>, הם השרצים הנגרים ומתנועים על הארץ על גחונם. ודומה לו בדברי רבותינו ז"ל שאמרו <small>(מקואות פרק ה, משנה ה)</small> על המשקים הנגרים זוחלים. ומזה לפי דעתי אֶבֶן <b>הַזֹּחֶלֶת</b> <small>(מלכים א' א, ט)</small>, נקראת כן לפי שהמים היו זוחלין ונגרין לצרה כמו שאמר אֲשֶׁר אֵצֶל עֵין רֹגֵל <small>(שם)</small>. ורבינו שלמה פירש אבן גדולה שהבחורים היו מנסים את כחם להזיזה ולגררה, ויונתן תרגם <b>אֶבֶן סְכוּתָא</b>, שעומדים עליה ומצפים למרחוק.
<h3>זיו</h3>
בְּחֹדֶשׁ <b>זִו</b> <small>(מלכים א' ו, א)</small>, הוא חדש אייר, ואמרו רבותינו ז"ל, <small>(ראש השנה יא ע"א)</small> כי נקרא כן משום דאית בה זיוא לאילני, כי הזיו בלשונם הזהר והנגה. וכן תרגום מִנֹּגַהּ נֶגְדּוֹ <small>(שמואל ב' כב, יג)</small>, <b>מִזִיו יְקָרֵיהּ</b>.
<h3>זיז</h3>
וְהִתְעַנַּגְתֶּם <b>מִזִּיז</b> כְּבוֹדָהּ <small>(ישעיה סו, יא)</small>, ענינו לפי מקומו כמו זיו. וכן תרגם יונתן <b>מַחֲמַד יְקָרָהּ</b>. ויש אומרים שהוא שם חיה מחית השדה כמו <b>וְזִיז</b> שָׂדַי עִמָּדִי <small>(תהלים נ, יא)</small>, וכן <b>וְזִיז</b> שָׂדַי יִרְעֶנָּה <small>(תהלים פ, יד)</small>. ויש אומרים כי זיז שם כלל לכל חית השדה. ובויקרא רבה <small>(פרשה כב, דף קצא)</small> ו<b>זיז שֹדי עמדי</b> אמר רבי יהודה ברבי סימון הזיז הזה עוף גדול הוא ובשעה שהוא פורש כנפיו מכהה גלגל חמה הדא הוא דכתיב המבינתך יאבר נץ יפרוש כנפיו לתימן. ולמה נקרא שמו <b>זיז</b>? שיש בו מכל מיני טעמים מזה ומזה.
<h3>זיק</h3>
מְאַזְּרֵי <b>זִיקוֹת</b> <small>(ישעיה נ, יא)</small>, <b>וּבְזִיקוֹת</b> בִּעַרְתֶּם <small>(שם)</small>, פירוש נצוצות האש. ואפשר להיות מזה השרש והענין הַיֹּרֶה <b>זִקִּים</b> <small>(משלי כו, יח)</small>, והדגש תמורת הנח. וכן וּפְטוּרֵי צִצִּים <small>(מלכים א' ו, יח)</small> הכל ארו. ועוד נכתבנו בשרש <b>זקק</b>.
<h3>זית</h3>
<b>זַיִת</b> רַעֲנָן יְפֵה פְרִי תֹאַר <small>(ירמיה יא, טז)</small>, וְשֶׁמֶן <b>זַיִת</b> הִין <small>(שמות ל, כד)</small>, אֶרֶץ <b>זֵית</b> שֶׁמֶן <small>(דברים ח, ח)</small> פירוש עצי זית שעושין שמן, כי יש זתים שאינם עושין שמן. וכן תרגם אנקלוס <b>אַרְעָא דְּזֵיתָהָא עָבְדִין מִשְׁחָא</b>. <b>זֵיתִים</b> יִהְיוּ לְךָ <small>(דברים כח, מ)</small>, ידוע.
<h3>זכך</h3>
וְשָׁמַיִם לֹא <b>זַכּוּ</b> בְעֵינָיו <small>(איוב טו, טו)</small>,<b> זַכּוּ</b> נְזִירֶיהָ מִשֶּׁלֶג <small>(איכה ד, ז)</small>. <b>והפעל הנוסף</b> [הִפְעִיל] <b>וַהֲזִכּוֹתִי</b> בְּבֹר כַּפָּי <small>(איוב ט, ל)</small>. <b>והתאר</b> שֶׁמֶן זַיִת <b>זָךְ</b> <small>(שמות כז, כ)</small>. והוא קמץ. אִם <b>זַךְ</b> וְיָשָׁר אָתָּה <small>(איוב ח, ו)</small>, <b>זַךְ</b> אֲנִי בְּלִי פָשַׁע <small>(איוב לג, ט)</small>, כלם פתחין. <b>ולנקבה</b> וּלְבֹנָה <b>זַכָּה</b> <small>(שמות ל, לד)</small>, וּתְפִלָּתִי<b> זַכָּה</b> <small>(איוב טז, יז)</small>. ולרבים <b>זַכִים</b>. ומזה הענין נקראת הזכוכית כן לפי שהיא זכה לֹא יַעַרְכֶנָּה זָהָב <b>וּזְכוֹכִית</b> <small>(איוב כת, יז)</small>, היא הזכוכית הלבנה היקרה מזהב כמו שאמרו רבותינו ז"ל <small>(בבא מציעא כט ע"ב)</small> בזוגיתא חיורתי.
<h3>זכה</h3>
וּמַה <b>יִּזְכֶּה</b> יְלוּד אִשָּׁה <small>(איוב כה, ד)</small>. <b>והפעל הכבד</b> <b>זִכִּיתִי</b> לִבִּי <small>(משלי כ, ט)</small>, בַּמֶּה <b>יְזַכֶּה</b> נַּעַר אֶת אָרְחוֹ <small>(תהלים קיט, ט)</small>. <b>וההתפעל</b> רַחֲצוּ <b>הִזַּכּוּ</b> <small>(ישעיה א, טז)</small>, משפטו <b>הזדכו</b>. וכבר ביארתי דקדוקו בבנין התפעל בחלק הראשון מזה הספר, וענין אחד הוא <b>זכה זכך</b>.
<h3>זכר</h3>
וְלֹא <b>זָכַר</b> שַׂר הַמַּשְׁקִים <small>(בראשית מ, כג)</small>, <b>זָכַרְנוּ</b> אֶת הַדָּגָה <small>(במדבר יא, ה)</small>, י"י <b>זְכָרָנוּ</b> יְבָרֵךְ <small>(תהלים קטו, יב)</small>. פירוש י"י אשר זכרנו תמיד בחמלתו עלינו הוא יברך עמו. ופירוש אחר כן בפרט מי יברך. <b>זָכוֹר תִּזְכּוֹר</b> <small>(איכה ג, כ)</small>, כִּי<b> זְכֹר</b> אֲנִי וָאַתָּה <small>(מלכים ב' ט, כה)</small>, יתכן היות צווי, ופרוש <b>כִּי זְכֹר</b> כשהיינו אני ואתה רוכבים צמדים. והרב רבי יצחק גיאת ז"ל כתב שהוא מקור ונקשר עם מלת אני כמו וְשַׁבֵּחַ אֲנִי <small>(קהלת ד, ב)</small>, אֲנִי פִּי מֶלֶךְ שְׁמוֹר <small>(קהלת ח, ב)</small>. שלשתם כתב שהם מקור. ואנחנו כתבנו <b>וְשַׁבֵּחַ</b> תאר, ו<b>פִּי מֶלֶךְ שְׁמוֹר</b> יתכן היותו צווי ופירושו אני מזהירך פי מלך שמור. <b>והשם</b> <b>זִכָּרוֹן</b> לִבְנֵי יִשְׂרָאֵל <small>(שמות לט, ז)</small>, בדגש. ומשקל אחר קל אֵין <b>זִכְרוֹן</b> לָרִאשֹׁנִים <small>(קהלת א, יא)</small>, <b>זִכְרֹנֵיכֶם</b> מִשְׁלֵי אֵפֶר <small>(איוב יג, יב)</small>. ובקבוץ הנקבות אֶת סֵפֶר<b> הַזִּכְרֹנוֹת</b> <small>(אסתר ו, א)</small>. ומבלי תוספת <b>נו"ן</b> תִּמְחֶה אֶת <b>זֵכֶר</b> עֲמָלֵק <small>(דברים כה, יט)</small>, בשש נקדות. אבל <b>לְזֵכֶר</b> קָדְשׁוֹ <small>(תהלים ל, ה)</small> בחמש נקודות ולית כותיה, כן הוא במקצת הספרים, ובמקצת הספרים כל זכר בחמש נקודות. ובתוספת <b>מ"ם</b> <b>מַזְכֶּרֶת</b> עָוֹן <small>(במדבר ה, טו)</small>, בפלס <b>מַרְצֶפֶת</b> אֲבָנִים <small>(מלכים ב' טז, יז)</small>. ויתכן שיהיה <b>מהפעל הנוסף זולתי שם</b>, כלומר והמנחה היתה מזכרת עונה אם היה לה. <b>והנפעל</b> <b>וְנִזְכַּרְתֶּם</b> לִפְנֵי י"י <small>(במדבר י, ט)</small>, וְלֹא<b> תִזָּכַרְןָ</b> צִדְקֹתָו [צִדְקֹתָיו] <small>(יחזקאל ג, כ)</small>, וְהַיָּמִים הָאֵלֶּה<b> נִזְכָּרִים</b> וְנַעֲשִׂים <small>(אסתר ט, כח)</small>, יַעַן<b> הִזָּכֶרְכֶם</b> בַּכַּף תִּתָּפֵשׂוּ <small>(יחזקאל כא, כט)</small>. ואיננו עובר כאשר כתב רבי יונה רק הוא בודד כמשפט, ופירושו <b>יען הזכרכם לפני</b>, כלומר שאני זוכר אתכם מי אתם שאתם מלאי עון בכף תתפשו. <b>והפעל הנוסף</b> [הִפְעִיל] <b>וְהִזְכַּרְתַּנִי</b> אֶל פַּרְעֹה <small>(בראשית מ, יד)</small>, וְהוּא <b>מַזְכִּיר</b> עָוֹן לְהִתָּפֵשׂ <small>(יחזקאל כא, כח)</small>, <b>כְּהַזְכִּירוֹ</b> אֶת אֲרוֹן הָאֱלֹהִים <small>(שמואל א' ד, יח)</small>, וְשֵׁם אֱלֹהִים אֲחֵרִים לֹא <b>תַזְכִּירוּ</b> <small>(שמות כג, יג)</small>, <b>הַמַּזְכִּרִים</b> אֶת י"י <small>(ישעיה סב, ו)</small>, לַמְנַצֵּחַ לְדָוִד <b>לְהַזְכִּיר</b> <small>(תהלים ע, א)</small>. וענין אחר <b>זָכָר</b> וּנְקֵבָה בְּרָאָם <small>(בראשית ה, ב)</small>, <b>הַזְּכָרִים</b> לַי"י <small>(שמות יג, יב)</small>, ויש מפרשים מזה י"י <b>זְכָרָנוּ</b> יְבָרֵךְ <small>(תהלים קטו, יב)</small>. והיה ראוי על המשפט ה<b>רי"ש</b> בקמץ קטן וכמו יִלְבָּשָׁם הַכֹּהֵן <small>(שמות כט, ל)</small> כמו <b>יִלְבָּשֵׁם</b> בצרי. ופירושו יברך הזכרים שלנו, ואחר כן יברך את בית ישראל על הנקבות. וזה איננו נכון, כי בית ישראל כלל הוא על הזכרים ועל הנקבות, וכן בית אהרן. ולפי דעתי כי לפיכך אמר הזכרים כי הם היו עולים לרגל ובאים לבית המקדש לפיכך זכר אותם בפרט. <b>ושם הכלל</b> יֵרָאֶה כָּל <b>זְכוּרְךָ</b> <small>(שמות לד, כג)</small>. <b>ובנין נפעל ממנו</b> וְכָל מִקְנְךָ <b>תִּזָּכָר</b> <small>(שמות לד, יט)</small>. ובא כאן מקנה בלשון נקבה כלומר תהיה נזכרת שיהיו נפרשים הזכרים ממנה. ואין <b>תִּזָּכָר</b> עובר כאשר כתב רבי יונה, כי לא מצאנו לעולם בנין נפעל עובר כי אם בודד. <b>וענין שלישי</b> <b>זִכְרוֹ</b> כְּיֵין לְבָנוֹן <small>(הושע יד, ח)</small>, וְהָיְתָה לַלֶּחֶם <b>לְאַזְכָּרָה</b> <small>(ויקרא כד, ו)</small>, <b>אַזְכָּרָתָהּ</b> לַי"י <small>(ויקרא ו, ח)</small>, ה<b>אל"ף</b> תמורת <b>ה"א</b>. ויש מפרשים מזה<b></b> וְאַחַר הַדֶּלֶת וְהַמְּזוּזָה שַׂמְתְּ <b>זִכְרוֹנֵךְ</b> <small>(ישעיה נז, ח)</small>. <b>והפעל הקל ממנו</b> <b>יִזְכֹּר</b> כָּל מִנְחֹתֶךָ <small>(תהלים כ, ד)</small>. וכן <b>כִּזְכֹּר</b> בְּנֵיהֶם מִזְבְּחוֹתָם <small>(ירמיה יז, ב)</small>, על דעת רבים, כלומר שהיו מקריבים בניהם על מזבחותם, ויתכן לפרשו מהענין הראשון. וכן דעת יונתן שתרגם <b>כְּאִדְכָּרָא בְנֵיהוֹן אֱגוֹרֵיהוֹן</b>. ואפשר שיהיה דעתו גם כן מענין ההקטרה, כי כן תרגם גם כן אנקלוס <b>אַזְכָּרָה</b> <small>(ויקרא כד, ז)</small> <b> אִדְכַּרְתָּא</b>. ואפשר שהכל ענין אחד, כי הריח מזכיר הדבר. ולפירוש <b>כִּזְכֹּר בְּנֵיהֶם</b> ענין זכרון כך הוא פירוש כן ערב עליהם זכירת מזבחותם וספורם תמיד בעניני קרבניהם כמו זכירת בניהם שהם אהובים להם מאד. <b>והפעל הנוסף ממנו</b> [הִפְעִיל] <b>נַזְכִּירָה</b> דֹדֶיךָ מִיַּיִן <small>(שיר השירים א, ד)</small>, <b>מַזְכִּיר</b> לְבֹנָה <small>(ישעיה סו, ג)</small>, ענינם ענין ריח וקיבול הדבר ברצון. ומה שהרחיק רבי יונה וְקָמַץ הַכֹּהֵן מִמֶּנָּה מְלוֹא קֻמְצוֹ אֶת <b>אַזְכָּרָתָהּ</b> <small>(ויקרא ה, יב)</small>, להיותו מענין ריח אלא מענין זכרון איננו נכון כי אף על פי שלא היתה באותה המנחה לבונה הרי היה המקטיר קומץ קטן הקמח. וכן וְהָיְתָה לַלֶּחֶם <b>לְאַזְכָּרָה</b> <small>(ויקרא כד, ז)</small>, הכשיר מאד להיות מענין זכרון ואמר כי לא היתה הלבונה ההיא נשרפת. וגם בזה לא דבר נכונה, כי הלבונה ההיא שהיה עורך על הלחם באמת היתה נשרפת בשבת הבאה בסלוק הלחם. ובהקטורת הלבונה ההיא היו החלות נתרות לכהנים ומתחלקות להם. וזהו שאמר בְּיוֹם הַשַּׁבָּת בְּיוֹם הַשַּׁבָּת יַעַרְכֶנּוּ <small>(ויקרא כד, ח)</small> עורך חדשה ומקטיר ישנה, כי בסילוק הלחם היתה נקטרת הלבונה ההיא שהיתה על הלחם עד השבת שהיו מסלקין אותו. והנה היתה הלבונה הקטרה בעבור הלחם כי מן הלחם לא היו עולה לגבוה כלום.
<h3>זלל</h3>
<b>זוֹלֵל</b> וְסֹבֵא <small>(דברים כא, כ)</small>, <b>בְּזֹלְלֵי</b> בָשָׂר לָמוֹ <small>(משלי כג, כ)</small>, המרבה באכילת בשר יקרא זולל כמו שיקרא סובא המרבה בשתיית היין. וענין אחר וְאִם תּוֹצִיא יָקָר <b>מִזּוֹלֵל</b> <small>(ירמיה טו, יט)</small>, כִּי הָיִיתִי <b>זוֹלֵלָה</b> <small>(איכה א, יא)</small>. <b>והשם</b> ממנו כְּרֻם<b> זֻלֻּת</b> לִבְנֵי אָדָם <small>(תהלים יב, ט)</small>, גם <b>פ"א</b> הפעל בשורק ענין קלות ובזיון. ופירוש <b>כְּרֻם זֻלֻּת</b> ברום הרשעים ובהנשאם זֻלֻּת לִבְנֵי אָדָם. והכניס רבי יונה בזה העיקר הָרִים <b>נָזֹלּוּ</b> <small>(ישעיה סד, ב)</small>. והנכון שהוא משרש <b>נזל</b>.
<h3>זלג</h3>
<b>וְהַמַּזְלֵג</b> שְׁלשׁ הַשִּׁנַּיִם <small>(שמואל א' ב, יג)</small>. והקבוץ בלשון נקבות מזלגות הוא הכלי בעל השנים שמוציאין בו הבשר מן הקדירה. ואמר <b>השִּׁנַּיִם</b> בלשון שנים, ואם היה בעל שלש, לפי שהשנים הם זוגות ושני המזלג שהמשילם בהם אמר גם כן בלשון שנים ואם הם שלש. וגם יש מזלג בעל שלש שנים זוגות וכן שִׁבְעָה עֵינָיִם <small>(זכריה ג, ט)</small>.
<h3>זולת</h3>
<b>זוּלַת</b> דַּלַּת עַם הָאָרֶץ <small>(מלכים ב' כד, יד)</small>. ובתוספת <b>יו"ד</b> <b>זוּלָתִי</b> כָּלֵב בֶּן יְפֻנֶּה <small>(דברים א, לו)</small>. אבל וֵאלֹהִים <b>זוּלָתִי</b> לֹא תֵדָע <small>(הושע יג, ד)</small>, ה<b>יו"ד</b> כנוי המדבר וידוע הוא.
<h3>זמם</h3>
עָשָׂה י"י אֲשֶׁר <b>זָמָם</b> <small>(איכה ב, יז)</small>, כַּאֲשֶׁר <b>זָמַם</b> לַעֲשׂוֹת לְאָחִיו <small>(דברים יט, יט)</small>. עַל כִּי דִבַּרְתִּי <b>זַמֹּתִי</b> <small>(ירמיה ד, כח)</small>, <b>מלעיל, זַמֹּתִי</b> בַּל יַעֲבָר פִּי <small>(תהלים יז, ג)</small>, <b>מלרע</b>. <b>והשם</b> <b>זְמָמוֹ</b> אַל תָּפֵק <small>(תהלים קט, ט)</small>. ומשקל אחר <b>זִמַּת</b> אִוֶּלֶת חַטָּאת <small>(משלי כד, ט)</small>. ופירוש הפסוק אומר כל החושב בדברי אולת יביאהו לידי חטאת וְתוֹעֲבַת לְאָדָם לֵץ <small>(שם)</small> והחושב בדברי הלץ והוא אינו אויל אבל מתלוצץ בבני ארם ועסקיו רעים ומי שהוא חושב בדבריו ורודף אחריו יביאהו לידי תועבת אדם שיתעבוהו בני אדם. וְלֹא עָשִׂיתי [עָשִׂית] אֶת <b>הַזִּמָּה</b> עַל כָּל תּוֹעֲבֹתָיִךְ <small>(יחזקאל טז, מג)</small>, לא נתת את לבך ולא חשבת מה עשית על כל תועבותיך. והקבוץ <b>זִמֹּתַי</b> נִתְּקוּ <small>(איוב יז, יב)</small>, ובתוספת <b>מ"ם</b> <b>מְזִמָּה</b> תִּשְׁמֹר עָלֶיךָ <small>(משלי כ, יא)</small>. כלם והדומים להם ענין מחשבה. וענין אחר כִּי <b>זִמָּה</b> עָשׂוּ <small>(הושע ו, ט)</small>, <b>זִמָּה</b> הִוא <small>(ויקרא יח, יז)</small>. והקבוץ הוּא <b>זִמּוֹת</b> יָעָץ <small>(ישעיה לב, ז)</small>, ובתוספת <b>מ"ם</b> אֲשֶׁר יֹאמְרֻךָ <b>לִמְזִמָּה</b> <small>(תהלים קלט, כ)</small>, עֲשׂוֹתָהּ <b>הַמְזִמָּתָה</b> הָרַבִּים <small>(ירמיה יא, טו)</small>, ענינם ענין טנוף ותועבה ומעשה רע. ויש אומרים כלם ענין אחד כי כל זמה מחשבה בין טוב ובין רע ולפי מקומו יתפרש כל אחד.
<h3>זמן</h3>
וַיִּשְׁלָחֵנִי וָאֶתְּנָה לוֹ <b>זְמָן</b> <small>(נחמיה ב, ו)</small>, לַכֹּל <b>זְמָן</b> וְעֵת <small>(קהלת ג, א)</small>, יְמֵי הַפֻּרִים הָאֵלֶּה <b>בִּזְמַנֵּיהֶם</b> <small>(אסתר ט, לא)</small>, בכל שנה ושנה. <b>והפעל הדגוש ממנו</b> [פֻּעַל] <b>לעתיד</b> לְעִתִּים <b>מְזֻמָּנִים</b> <small>(עזרא י, יד)</small>, בְּעִתִּים <b>מְזֻמָּנוֹת</b> <small>(נחמיה יג, לא)</small>, ענינם ידוע.
<h3>זמר</h3>
<b>זַמְּרוּ לְמַלְכֵּנוּ זַמֵּרוּ <small>(תהלים מז, ז)</small>, אֲזַמֵּר לַי"י אֱלֹהֵי יִשְׂרָאֵל <small>(שופטים ה, ג)</small>, כִּי טוֹב זַמְּרָה אֱלֹהֵינוּ <small>(תהלים קמז, א)</small>. והשם בתוספת מ"ם מִזְמוֹר לְדָוִד <small>(תהלים ג, א)</small>. ומשקל אחר עֵת הַזָּמִיר הִגִּיעַ <small>(שיר השירים ב, יב)</small>. ומשקל אחר זְמִרוֹת הָיוּ לִי חֻקֶּיךָ <small>(תהלים קיט, נד)</small>, נֹתֵן זְמִרוֹת בַּלָּיְלָה <small>(איוב לה, י)</small>. ומשקל אחר וְזִמְרַת נְבָלֶיךָ לֹא אֶשְׁמָע <small>(עמוס ה, כג)</small>, עָזִּי וְזִמְרָת יָהּ <small>(שמות טו, ב)</small>, חסר יו"ד המדבר ומשפטו וְזִמְרָתי והראיה שהרי"ש קמוצה, ואילו היתה מלה סמוכה היתה פחותה כמו וְזִמְרַת נְבָלֶיךָ <small>(עמוס ה, כג)</small>. וכן אֲשֶׁר נְתָנְךָ י"י הַיּוֹם בְּיָד <small>(שמואל א' כו, כג)</small>, והוא קמוץ ומשפטו בידי. וראיה גדולה יותר מהקמץ, הענין כי לכינוי הוא כמו עָזִי, ויו"ד עזי עומד במקום שנים, כי נמצאו בקמץ סמוכים כמו וּמְנָת הַמֶּלֶךְ <small>(דברי הימים ב' לא, ג)</small>, וזולתו רבים כמו שכתבנו בחלק הדקדוק. מְזַמְּרוֹת מִזְרָקוֹת חֲצֹצְרוֹת <small>(מלכים ב' יב, יד)</small>, הם הכלים שמזמרים בהם. וענין אחר וְהִנָּם שֹׁלְחִים אֶת הַזְּמוֹרָה אֶל אַפָּם <small>(יחזקאל ח, יז)</small>, רוצה לומר הריח הרע. וענין אחר קְחוּ מִזִּמְרַת הָאָרֶץ <small>(בראשית מג, יא)</small> רוצה לומר ממיטב פירות הארץ. והוא קרוב לענין הראשון, כי מיטב השיר והמשובח שבו יקרא זמיר. וענין אחר הַזְּמוֹרָה אֲשֶׁר הָיָה בַּעֲצֵי הַיָּעַר <small>(יחזקאל טו, ב)</small>, וּזְמֹרַת זָר תִּזְרָעֶנּוּ <small>(ישעיה יז, י)</small>. ומשקל אחר וּזְמֹרֵיהֶם שִׁחֵתוּ <small>(נחום ב, ג)</small>. או בא הקבוץ בלשון זכרים ענינם גפן או נטע אחד, אבל ברוב יפול הלשון הזה על הגפן. ופירש רבי יונה מזה הענין זְמִיר עָרִיצִים יַעֲנֶה <small>(ישעיה כה, ה)</small>, כי הלשון הזה יפול על כריתת הזמורה כמו שבא הפעל ממנו. ופירוש יַעֲנֶה כמו יקרא, כלומר יקרא הקדוש ברוך הוא לכריתת העריצים. והנכון לפרש יענה יכניע ופירושו הכריתה שתבא מאת השם תכניע העריצים. ויהיה זמיר בלתי סמוך, ויתכן שהוא מהענין הראשון ופירושו, הזמיר והתענוג שם תענגים בו העריצים יכניע אותם. והפעל מזה הענין רוצה לומר כריתת הזמורה, וְכַרְמְךָ לֹא תִזְמֹר <small>(ויקרא כה, ד)</small>, והנפעל לֹא יִזָּמֵר וְלֹא יֵעָדֵר <small>(ישעיה ה, ו)</small>. ושם הכלי שכורתין בו הזמורות וַחֲנִיתוֹתֵיהֶם לְמַזְמֵרוֹת <small>(מיכה ד, ג. ישעיה ב, ד)</small>, וּמַזְמְרֹתֵיכֶם לִרְמָחִים <small>(יואל ד, י)</small>, וְכָרַת הַזַּלְזַלִּים בַּמַּזְמֵרוֹת <small>(ישעיה יח, ה)</small>, פודאריר"ה [פודרו"יידא] בלע"ז. ויש מפרשים מזה הענין נֹתֵן זְמִרוֹת בַּלָּיְלָה <small>(איוב לה, י)</small>, רוצה לומר כריתה כענין שנאמר רֶגַע יָמֻתוּ וַחֲצוֹת לָיְלָה <small>(איוב לד, כ)</small>. וּתְאוֹ וָזָמֶר <small>(דברים יד, ה)</small>, שם חיה כתב רבי יונה נקראת בלשון ערבי זוֹרָאפַ"ה [זיראפ"ה].</b>
<h3>זנב</h3>
וּנְתָנְךָ י"י לְרֹאשׁ וְלֹא <b>לְזָנָב</b> <small>(דברים כח, יג)</small>. והקבוץ בלשון נקבות בֵּין שְׁנֵי <b>הַזְּנָבוֹת</b> <small>(שופטים טו, ד)</small>, מִשְּׁנֵי <b>זַנְבוֹת</b> הָאוּדִים <small>(ישעיה ו, ד)</small>. <b>והפעל הכבד ממנו</b> [פִּעֵל] <b>וְזִנַּבְתֶּם</b> אוֹתָם <small>(יהושע י, יט)</small>, <b>וַיְזַנֵּב</b> בְּךָ <small>(דברים כה, יח)</small>, כלומר שהרג האחרונים שהם זנב המחנה.
<h3>זנה</h3>
<b>וְזָנָה</b> אַחֲרֵי אֱלֹהֵי נֵכַר הָאָרֶץ <small>(דברים לא, טז)</small>, כִּי<b> זָנְתָה</b> אִמָּם <small>(הושע ב, ז)</small>, וְאַתְּ <b>זָנִית</b> רֵעִים רַבִּים <small>(ירמיה ג, א)</small>, הִצְמַתָּה כָּל <b>זוֹנֶה</b> מִמֶּךָּ <small>(תהלים עג, כז)</small>, <b>וַתִּזְנִים</b> וְגַם לֹא שָׂבָעַתְּ <small>(יחזקאל טז, כח)</small>, פירוש ותזני עמם, אֶת לִבָּם<b> הַזּוֹנֶה</b> <small>(יחזקאל ו, ט)</small>, וְאֵת עֵינֵיהֶם <b>הַזֹּנוֹת</b> <small>(יחזקאל ו, ט)</small>, <b>וְזָנְתָה</b> אֶת כָּל מַמְלְכוֹת הָאָרֶץ <small>(ישעיה כג, יז)</small> לפי שהמשילה בהתבטל הסוחרים ממנה לזונה נשכחה אמר שחשוב עוד לאתננה <b>וְזָנְתָה אֶת כָּל מַמְלְכוֹת הָאָרֶץ</b> כלומר שיסחרו אותה כל הממלכות. <b>בִּזְנוֹתֵךְ</b> אַחֲרֵי גוֹיִם <small>(יחזקאל כג, ל)</small>, <b>וַתִּזְנֶה</b> עָלָיו פִּילַגְשׁוֹ <small>(שופטים יט, ב)</small>. <b>והתאר</b> לנקבה וְהוּא בֶּן אִשָּׁה <b>זוֹנָה</b> <small>(שופטים יא, א)</small>. <b>והשם</b> <b>זְנוּת</b> וְיַיִן וְתִירוֹשׁ <small>(הושע ד, יא)</small>. והקבוץ בסימן אחד וְנָשְׂאוּ אֶת <b>זְנוּתֵיכֶם</b> <small>(במדבר יד, לג)</small>, <b>בִּזְנוּתַיִךְ</b> וּבְרָעָתֵךְ <small>(ירמיה ג, ב)</small>. ובתוספת <b>תי"ו</b> בתחילה וַיִּשְׁפְּכוּ <b>תַזְנוּתָם</b> עָלֶיהָ <small>(יחזקאל כג, ח)</small>. והקבוץ וְאֶת <b>תַּזְנוּתֶיהָ</b> מִמִּצְרַיִם לֹא עָזָבָה <small>(שם)</small>. ובתוספת <b>נו"ן</b> תחת ה<b>תי"ו</b> מֵרֹב <b>זְנוּנֵי זוֹנָה</b> <small>(נחום ג, ד)</small>, הַמֹּכֶרֶת גּוֹיִם <b>בִּזְנוּנֶיהָ</b> <small>(שם)</small>, וְנִגְלָה עֶרְוַת <b>זְנוּנַיִךְ</b> <small>(יחזקאל כג, כט)</small>. או נכפל בו <b>עי"ן</b> הפועל כמו מן <b>הגה הגיגי</b> כן מן <b>זנה זנונים</b>. <b>והפעל הנוסף</b> [הִפְעִיל] כִּי עַתָּה <b>הִזְנֵיתָ</b> אֶפְרַיִם נִטְמָא יִשְׂרָאֵל <small>(הושע ה, ג)</small>,<b> הִזְנוּ</b> וְלֹא יִפְרֹצוּ <small>(הושע ד, י)</small>, <b>הַזְנֵה הִזְנוּ</b> <small>(הושע ד, יח)</small>, והם <b>עומדים</b>. <b>והיוצאים</b> אַל תְּחַלֵּל אֶת בִּתְּךָ <b>לְהַזְנוֹתָהּ</b> <small>(ויקרא יט, כט)</small>. <b>וַיֶּזֶן</b> אֶת יֹשְׁבֵי יְרוּשָׁלַם <small>(דברי הימים ב' כא, יא)</small>. <b>והפעל שלא נזכר פועלו מן הכבד הדגוש</b> [פֻּעַל] וְאַחֲרַיִךְ לֹא<b> זוּנָּה</b> <small>(יחזקאל טז, לד)</small>, נכתבה בו ה<b>ו"ו</b> עם הדגש.
<h3>זנח</h3>
זָנַח י"י <b>מִזְבְּחוֹ</b> <small>(איכה ב, ז)</small>, כִּי לֹא <b>יִזְנַח</b> לְעוֹלָם י"י <small>(איכה ג, לא)</small>. <b>והעומד</b> <b>וַתִּזְנַח</b> מִשָּׁלוֹם נַפְשִׁי <small>(איכה ג, יז)</small>. <b>והפעל הנוסף</b> [הִפְעִיל] וְאֵת כָּל הַכֵּלִים אֲשֶׁר <b>הִזְנִיחַ</b> הַמֶּלֶךְ אָחָז <small>(דברי הימים ב' כט, יט)</small>, <b>וְהֶאֶזְנִיחוּ</b> נְהָרוֹת <small>(ישעיה יט, ו)</small> וכתב רבי יונה כי נהנו בו העברים מנהג לשון ארמית שמוסיפין <b>אל"ף</b> כמו <b>אִשְׁתִּיו</b> חַמְרָא <small>(דניאל ה, ד)</small> <b>אֶתְכְּרִיַּת</b> רוּחִי <small>(דניאל ז, טו)</small>. וכתבו בו גם כן <b>ה"א</b> הבנין. וכבר כתבנו דקדוקו בחלק הדקדוק.
<h3>זנק</h3>
<b>יְזַנֵּק</b> מִן הַבָּשָׁן <small>(דברים לג, כב)</small>, ענינו ידלג ודומה לו בלשון רבותינו ז"ל <small>(חולין לז ע"א)</small> דיה אם זנקה.
<h3>זעה</h3>
וְהָיִיתָ <b>לְזַעֲוָה</b> <small>(דברים כח, כה)</small>, ה<b>ו"ו</b> הנראית <b>למ"ד</b> הפעל תמורת ה<b>ה"א</b> וה<b>ה"א</b> לנקבה וענינו כענין <b>זְוָעָה</b>.
<h3>זעך</h3>
יָמַי <b>נִזְעָכוּ</b> <small>(איוב יז, א)</small>, ענינו נכרתו.
<h3>זעם</h3>
וּמָה <b>אֶזְעֹם</b> לֹא <b>זָעַם</b> י"י <small>(במדבר כג, ח)</small>, <b>וְזָעַם</b> עַל בְּרִית קוֹדֶשׁ <small>(דניאל יא, ל)</small>, אֲשֶׁר <b>זָעַמְתָּה</b> זֶה שִׁבְעִים שָׁנָה <small>(זכריה א, יב)</small>, <b>זְעוּם</b> י"י יִפָּול [יִפָּל] שָׁם <small>(משלי כב, יד)</small>, וְאֵיפַת רָזוֹן <b>זְעוּמָה</b> <small>(מיכה ו, י)</small>, <b>יִזְעָמוּהוּ</b> לְאֻמִּים <small>(משלי כד, כד)</small>, בקמץ ה<b>עי"ן</b>, וּלְכָה <b>זֹעֲמָה</b> יִשְׂרָאֵל <small>(במדבר כג, ז)</small>, ה<b>זי"ן</b> בחולם להאריך על ה<b>עי"ן</b>. <b>והשם</b> <b>זַעַם</b> מִלֵּאתָנִי <small>(ירמיה טו, יז)</small>, <b>מִזַּעַם</b> לְשׁוֹנָם <small>(הושע ז, טז)</small> שְׁפָךְ עֲלֵיהֶם <b>זַעְמֶךָ</b> <small>(תהלים סט, כה)</small>. <b>והנפעל</b> וּפָנִים <b>נִזְעָמִים</b> <small>(משלי כה, כג)</small>, ענינם ענין מאיסה וזעף וכעס.
<h3>זעף</h3>
וְעַל י"י <b>יִזְעַף</b> לִבּוֹ <small>(משלי יט, ג)</small>, אֶת פְּנֵיכֶם <b>זֹעֲפִים</b> <small>(דניאל א, י)</small>, וְהִנָּם <b>זֹעֲפִים</b> <small>(בראשית מ, ו)</small>, <b>וּבְזַעְפּוֹ</b> עִם הַכֹּהֲנִים <small>(דברי הימים ב' כו, יט)</small>, מקור. <b>והתאר</b> אֶל בֵּיתוֹ סַר <b>וְזָעֵף</b> <small>(מלכים א' כא, ד)</small>. <b>והשם</b> <b>זַעַף</b> י"י אֶשָּׂא <small>(מיכה ז, ט)</small>, וַיַּעֲמֹד הַיָּם <b>מִזַּעְפּוֹ</b> <small>(יונה א, טו)</small> ענינם ענין הקצף והכעס.
<h3>זעק</h3>
אֵלֶיךָ <b>זָעֲקוּ</b> וְנִמְלָטוּ <small>(תהלים כב, ו)</small>, וַתֵּלֶךְ הָלוֹךְ <b>וְזָעָקָה</b> <small>(שמואל ב' יג, יט)</small>. עבר במקום בינוני כלומר היתה הולכת מזעקת. לִי <b>יִזְעָקוּ</b> אֱלֹהַי יְדַעֲנוּךָ <small>(הושע ח, ב)</small>, <b>זְעַק</b> וְהֵילֵל בֶּן אָדָם <small>(יחזקאל כא, יז)</small>, וַיָּשׁוּבוּ <b>וַיִּזְעָקוּךָ</b> <small>(נחמיה ט, כח)</small>, פירוש ויזעקו לך. <b>והפעל הכבד</b> [הִפְעִיל]<b> וַיַּזְעֵק</b> אֹתִי וַיְדַבֵּר אֵלַי <small>(זכריה ו, ח)</small>. <b>והשם</b> <b>וּזְעָקָה</b> בַּגּוֹיִם נִשְׁמָע <small>(ירמיה נ, מו)</small>, וְאֶת <b>זַעֲקָתָם</b> שָׁמַעְתָּ עַל יַם סוּף <small>(נחמיה ט, ט)</small>, וְאַל יְהִי מָקוֹם <b>לְזַעֲקָתִי</b> <small>(איוב טז, יח)</small>, ענין זעקה קריאה בקול גדול. וכתב אדוני אבי ז"ל מזה מֵרֹב עֲשׁוּקִים <b>יַזְעִיקוּ</b> <small>(איוב לה, ט)</small>, והוא יוצא לשני פעולים הרשעים והגזלנים יזעיקו את העניים והעניים זועקים לאל יתברך. <b>הַזְעֶק</b> לִי אֶת אִישׁ יְהוּדָה <small>(שמואל ב' כ, ד)</small> <b> וַיַּזְעֵק</b> בָּרָק אֶת זְבוּלֻן וְאֶת נַפְתָּלִי <small>(שופטים ד, י)</small>, מֵרֹב עֲשׁוּקִים <b>יַזְעִיקוּ</b> <small>(איוב לה, ט)</small>. <b>והנפעל</b> <b>נִזְעֲקוּ</b> וַיַּדְבִּיקוּ אֶת בְּנֵי דָן <small>(שופטים יח, כג)</small>, מַה לְּךָ כִּי <b>נִזְעָקְתָּ</b> <small>(שופטים יח, כג)</small>,<b> וַיִּזָּעֲקוּ</b> כָּל הָעָם אֲשֶׁר בָּעַיר [בָּעַי] <small>(יהושע ח, טז)</small>. והמקור מן הקל <b>בְּזַעֲקֵךְ</b> יַצִּילֻךְ קִבּוּצַיִךְ <small>(ישעיה נז, יג)</small>, ענינם ענין קבוץ ואסיפת העם וגם אלה מענין הראשון כי לא יאסף העם מבלתי הכרוז שיעבור ויזעק להם שיאספו, או בזעוק האדם כמו כן מעושק שיעשקוהו יאספו העם לקול זעקתו והנה הוא מזעיק אותם. וענין אלו והדומים להם בלע"ז <b>אגרוידמינ"ט</b> [<b>אנרוידמינ"ט</b>].
<h3>זער</h3>
כַּתַּר לִי <b>זְעֵיר</b> וַאֲחַוֶּךָּ <small>(איוב לו, ב)</small>, <b>זְעֵיר</b> שָׁם<b> זְעֵיר</b> שָׁם <small>(ישעיה כח, י)</small>. ומשקל אחר בתוספת <b>מ"ם</b> וְנִשְׁאַר אֱנוֹשׁ <b>מִזְעָר</b> <small>(ישעיה כד, ו)</small>, הֲלֹא עוֹד מְעַט <b>מִזְעָר</b> <small>(ישעיה כט, יז)</small>, תרגום <b>מְעַט</b> <small>(בראשית יח, ד)</small> <b>זְעֵיר</b>.
<h3>זפת</h3>
וַתַּחְמְרָה בַחֵמָר <b>וּבַזָּפֶת</b> <small>(שמות ב, ג)</small>, <b>לְזֶפֶת</b> בֹּעֵרָה <small>(ישעיה לד, ט)</small>, בשש נקדות. <b>פיצי</b> [<b>פיגול"ה</b>] בלע"ז.
<h3>זקק</h3>
<b>יָזֹקּוּ</b> מָטָר לְאֵדוֹ <small>(איוב לו, כז)</small>, וּמָקוֹם לַזָּהָב <b>יָזֹקּוּ</b> <small>(איוב כח, א)</small>. <b>והפעל הכבד</b> [פִּעֵל] <b>וְזִקַּק</b> אֹתָם <small>(מלאכי ג, ג)</small>, <b>מְזֻקָּק</b> שִׁבְעָתָיִם <small>(תהלים יב, ז)</small>, ענינם ענין ההתכה. לֶאְסֹר מַלְכֵיהֶם <b>בְּזִקִּים</b> <small>(תהלים קמט, ח)</small>, רֻתְּקוּ <b>בַזִּקִּים</b> <small>(נחום ג, י)</small>, ענינם כבלים. ותרגום לֹא לִנְחֻשְׁתַּיִם הֻגָּשׁוּ <small>(שמואל ב' ג, לד)</small> <b>לָא לְזִיקִין דִנְחַשׁ אִתְקְרָבוּ</b>. הַיֹּרֶה<b> זִקִּים</b> <small>(משלי כו, יח)</small>, פירוש להבות אש מדברי רז"ל <small>(חולין קלו ע"ב)</small>, והוו נפקין זקוקין דנור מפומיה דרבי.
<h3>זקן</h3>
וַיְהִי כִּי <b>זָקֵן</b> יִצְחָק <small>(בראשית כז, א)</small>, <b>פעל עובר</b>. וְאַבְרָהָם <b>זָקֵן</b> <small>(בראשית כד, א)</small>, <b>תאר</b>. <b>ובסמוך</b> <b>זְקַן</b> בֵּיתוֹ <small>(בראשית כד, ב)</small>, <b>זָקַנְתִּי</b> וָשַׂבְתִּי <small>(שמואל א' יב, ב)</small>. <b>והשם</b> כִּי בֶן <b>זְקֻנִים</b> הוּא לוֹ <small>(בראשית לז, ג)</small>, בֵּן <b>לִזְקֻנָיו</b> <small>(בראשית כא, ב)</small>, והוא שם בלשון רבים לא יבא ממנו יחיד וכן <b>נְעוּרִים, בְּתוּלִים</b>. ומשקל אחר וְעֵינֵי יִשְׂרָאֵל כָּבְדוּ<b> מִזֹּקֶן</b> <small>(בראשית מח, י)</small>. ומשקל אחר וְעַד <b>זִקְנָה</b> אֲנִי הוּא <small>(ישעיה מו, ד)</small>, אַחֲרֵי <b>זִקְנָתָהּ</b> <small>(בראשית כד, לו)</small>. <b>והפעל הנוסף</b> [הִפְעִיל] אִם <b>יַזְקִין</b> בָּאָרֶץ שָׁרְשׁוֹ <small>(איוב יד, ח)</small>, גַּם כִּי <b>יַזְקִין</b> לֹא יָסוּר מִמֶּנָּה <small>(משלי כב, ו)</small>. <b>והשם</b> וְגַם אֶת <b>הַזָּקָן</b> תִּסְפֶּה <small>(ישעיה ז, כ)</small>. <b>ובסמוך בִּזְקַן</b> עֲמָשָׂא לִנְשָׁק לוֹ <small>(שמואל ב' כ, ט)</small>, וְהֶחֱזַקְתִּי <b>בִּזְקָנוֹ</b> <small>(שמואל ב' א' יז,. ויבא בלשון זכר עַד יְצַמַּח<b> זְקַנְכֶם</b> <small>(שמואל ב' ב' י,. ובלשון נקבה וְכָל <b>זָקָן</b> גְּרֻעָה <small>(ירמיה מח, לז)</small>, וְגַם אֶת <b>הַזָּקָן</b> תִּסְפֶּה <small>(ישעיה ז, כ)</small>.
<h3>זקף</h3>
י"י <b>זֹקֵף</b> כְּפוּפִים <small>(תהלים קמו, ח)</small>, ענינו מרים. ותרגום וַיִּשָּׂא עֵינָיו וַיַּרְא <small>(בראשית יח, ב)</small>, <b>וּזְקַף עֵינוֹהִי וַחֲזָא</b>.
<h3>זרב</h3>
בְּעֵת<b> יְזֹרְבוּ</b> נִצְמָתוּ <small>(איוב ו, יז)</small>, יתכן לפרשו מלשון מרזב בדברי רבותינו ז"ל <small>(בבא בתרא נח ע"ב)</small> והוא הפוך, כלומר בעת שתראה אותם נגרים כמרזב בעת ההיא נצמתו. ורבינו סעדיה פירשו לשון קור, דומה ללשון רבותינו ז"ל שאמרו <small>(יומא עח ע"א)</small> כסא דכספא נמי אסיר משום דמרזיב, כלומר שמצנן. וכן הוא הפירוש בזמן החרף ובימי הקור נצמתו, כלומר נתאספו יחד אפיקי הנחלים. ונצמתו מלשון צומת הגידים בדברי רבותינו ז"ל <small>(חולין עו ע"א)</small> כלומר מקום אסיפת הגידים. ורבי משה בן גקטי"ליא פירש יזרבו כמו יצרבו, כלומר בשעה שיתחממו נכרתו כמו שאמר בְּחֻמּוֹ נִדְעֲכוּ מִמְּקוֹמָם <small>(שם)</small>.
<h3>זרה</h3>
<b>זְרֵה</b> הָלְאָה <small>(במדבר יז, ב)</small>,<b> תִּזְרֶה</b> לָרוּחַ <small>(יחזקאל ה, ב)</small>, <b>וָאֶזְרֵם</b> בְּמִזְרֶה בְּשַׁעֲרֵי הָאָרֶץ <small>(ירמיה טו, ז)</small>, <b>וַיִּזֶר</b> עַל פְּנֵי הַמַּיִם <small>(שמות לב, כ)</small>, לוֹא<b> לִזְרוֹת</b> וְלוֹא לְהָבַר <small>(ירמיה ד, יא)</small>. <b>והשם</b> בָרַחַת<b> וּבַמִּזְרֶה</b> <small>(ישעיה ל, כד)</small>. ואדוני אבי ז"ל פירוש מזה וְהָיָה לָכֶם <b>לְזָרָא</b> <small>(במדבר יא, כ)</small>, בפלס <b>כָּלָה</b> וה<b>אל"ף</b> מקום <b>ה"א</b> וענינו כמו שאמר עַד אֲשֶׁר יֵצֵא מֵאַפְּכֶם <small>(שם)</small> שיזרו אותו מפיהם ומאפיהם. <b>והנפעל</b> <b>וַיִּזָּרוּ</b> בָּאֲרָצוֹת <small>(יחזקאל לו, יט)</small>, <b>בְּהִזָּרוֹתֵיכֶם</b> בָּאֲרָצוֹת <small>(יחזקאל ו, ח)</small>. <b>והפעל הכבד</b> [פִּעֵל] <b>וְזֵרִיתִים</b> בָּאֲרָצוֹת <small>(יחזקאל כט, יב)</small>, וְשִׁלַּחְתִּי לְבָבֶל זָרִים <b>וְזֵרוּהָ</b> <small>(ירמיה נא, ב)</small>, הוא לשון נופל על לשון כי זרים מענין לְאִישׁ <b>זָר</b> <small>(ויקרא כב, יב)</small>. ויש לפרש זרים מזה הענין ויהיה תאר בפלס <b>בָּלִים, דָּוִים</b>. וְהַשְּׁלִישִׁית לְכָל רוּחַ <b>אֱזָרֶה</b> <small>(יחזקאל ה, יב)</small>, <b>וְזֵרִיתִי</b> אוֹתָם בָּאֲרָצוֹת <small>(יחזקאל יב, טו)</small>, <b>וְזֵרִיתִי</b> אֶת עַצְמוֹתֵיכֶם <small>(יחזקאל ו, ה)</small>, <b>מלרע, וְזֵרִיתִי</b> פֶרֶשׁ עַל פְּנֵיכֶם <small>(מלאכי ב, ג)</small>, <b>מלעיל</b>. והמסורת לית כותיה מלעיל. אֲשֶׁר <b>זֵרוּ</b> אֶת יְהוּדָה <small>(זכריה ב, ב)</small>,<b> וְזֵרָם</b> מֵעֵבֶר לַנָּהָר <small>(מלכים א' יד, טו)</small>,<b> מְזָרֵה</b> יִשְׂרָאֵל יְקַבְּצֶנּוּ <small>(ירמיה לא, י)</small>, כִּי חִנָּם <b>מְזֹרָה</b> הָרָשֶׁת <small>(משלי א, יז)</small>, היה ראוי להיות <b>מְזֻרָּה</b> בדגש לולי ה<b>רי"ש</b> בפלס <b>מְגֻלָּה</b>. <b>וּמִמְּזָרִים</b> קָרָה <small>(איוב לו, ט)</small>, פועל בפלס <b>מְגַלִּים</b> כלומר מן הרוחות הנושבים והמזרים תהיה הקרה. <b>ובנין שלא נזכר פועלו</b> [פֻּעַל] אֲשֶׁר <b>זֹרֶה</b> בָרַחַת וּבַמִּזְרֶה <small>(ישעיה ל, כד)</small>, היה ראוי להיות <b>זֻרֶּה</b> בדגש לולי ה<b>רי"ש</b> העלולה לקבל דגש והוא תאר. כי העבר <b>זֻרֶּה</b> בפלס <b>גֻלֶּה</b> <b>והתאר</b> בא בפתח קטן להפריד בינו ובין העבר כמו בנין נפעל מנחי ה<b>למ"ד</b> שעבר בקמץ נראה <b>והתאר</b> בפתח קטן <b>נִרְאֶה, נִגְלֶה</b>. <b>יְזֹרֶה</b> עַל נָוֵהוּ גָפְרִית <small>(איוב יח, טו)</small>, לולי ה<b>רי"ש</b> היה דגוש בשקל <b>יְכֻסֶּה</b>. וענין אחר<b> זֵר</b> זָהָב <small>(שמות כה, יא)</small>, מִתַּחַת <b>לְזֵרוֹ</b> <small>(שמות לז, כז)</small>, הוא סבוב זהב על המסגרת כי המסגרת היתה למטה תקועה מרגל לרגל בארבע רוחות השלחן ודף השלחן נתון עליה וזר הזהב נתון למעלה על שפת השלחן סביב נתון על המסגרת. והפעל מהענין הזה אָרְחִי וְרִבְעִי <b>זֵרִיתָ</b> <small>(תהלים קלט, ג)</small>, כלומר סבבת. ורבי יהודה כתב בשרש הזה בענין <b>אָרְחִי וְרִבְעִי זֵרִיתָ</b> ואמר וכבד אחר <b>וַתַּזְרֵנִי</b> חַיִל לַמִּלְחָמָה <small>(שמואל ב' כב, מ)</small>, וכן כתב אדוני אבי ז"ל בזה השרש. אבל הוא פירשו מהענין הראשון פירוש ותזרה לי חיל בכל איברי בזרועות ובשוקים להיותי חזק במלחמה. וכן פירש מזה הענין <b>אָרְחִי וְרִבְעִי זֵרִיתָ</b> ששה צדדים כלומר ארחי שנים פנים ואחור, ורבעי ארבעה ימין ושמאל ומטה ומעלה, כי אילו היו מחוברים לא היה מתוקן בניני.
<h3>זרח</h3>
וּכְבוֹד י"י עָלַיִךְ <b>זָרָח</b> <small>(ישעיה ס, א)</small>, שֶׁמֶשׁ <b>זָרְחָה</b> וְנוֹדַד <small>(נחום ג, יז)</small>, הָאֹמֵר לַחֶרֶס וְלֹא <b>יִזְרָח</b> <small>(איוב ט, ו)</small>, פירושו בלילה, וּבְעַד כּוֹכָבִים יַחְתֹּם <small>(שם)</small> ביום אלה פעלים עומדים. ואפשר שיהיה <b>זָרַח</b> בַּחשֶׁךְ אוֹר לַיְשָׁרִים <small>(תהלים קיב, ד)</small>, <b>פעל יוצא</b> או יהיה <b>עומד</b> בחביריו. ופאת זריחת השמש נקראת מזרח <b>מִמִּזְרַח</b> שֶׁמֶשׁ עַד מְבוֹאוֹ <small>(תהלים קיג, ג)</small>. <b>והשם</b> וּמְלָכִים לְנֹגַהּ <b>זַרְחֵךְ</b> <small>(ישעיה ס, ג)</small>. וְהַצָּרַעַת<b> זָרְחָה</b> בְמִצְחוֹ <small>(דברי הימים ב' כו, יט)</small>, נתגלתה כי זריחת השמש הוא גלוי השמש, כי עד עת זריחתו הוא מכוסה ובזרחו יתגלה ויתראה. או אמר זרחה שהיתה הצרעת בהירה כשמש כמו שנקראת<b> בַהֶרֶת</b> <small>(ויקרא יג, ב)</small>. <b>כְּאֶזְרָח</b> מִכֶּם יִהְיֶה לָכֶם <small>(ויקרא יט, לד)</small>, הוא התושב והקדמון בעיר כי הוא מגולה לכל וידוע מי הוא ומשפחתו אבל הגר הוא מכוסה ולא ידע אדם מי הוא ומי משפחתו. <b>כְּאֶזְרָח</b> רַעֲנָן <small>(תהלים לז, לה)</small>, הוא העץ הלח והרטוב שהוא מגולה ונראה ביופיו ובלחותו.
<h3>זרם</h3>
<b>כְּזֶרֶם</b> מַיִם כַּבִּירִים <small>(ישעיה כח, ב)</small>, <b>מִזֶּרֶם</b> הָרִים יִרְטָבוּ <small>(איוב כד, ח)</small>, <b>כְּזֶרֶם</b> קִיר <small>(ישעיה כה, ד)</small>, בשש נקודות ענינם כענין שטף. ופירוש <b>כְּזֶרֶם קִיר</b> כזרם מים המפיל הקיר. וכתב הגאון רב סעדיה ז"ל מזה כְּמַהְפֵּכַת <b>זָרִים</b> <small>(ישעיה א, ז)</small>, והוא כמו זרם כלומר כמהפכת זרם מים והם שני משקלים כמו <b>קֶדֶם וְקָדִים</b>. או יהיה <b>תאר</b> בפלס <b>שָֹכִיר</b> ופירושו כמהפכת גשם זורם ושוטף. <b>והשם</b> <b>עוד</b> בלשון נקבה <b>וְזִרְמַת</b> סוּסִים <b>זִרְמָתָם</b> <small>(יחזקאל כג, כ)</small>. ודמה אותם לסוסים כי אמרו כי הם שטופי זמה יותר משאר הבהמות. <b>והפעל הקל ממנו זְרַמְתָּם</b> שֵׁנָה יִהְיוּ <small>(תהלים צ, ה)</small>. ויונתן תרגם <b>וְזִרְמַת סוּסִים זִרְמָתָם</b> <b>וְצַחֲנַת סוּסְוָן צַחֲנַתְהוֹן</b>.<b> והפעל שלא נזכר פועלו</b> [פֻּעַל] <b>זֹרְמוּ</b> מַיִם עָבוֹת <small>(תהלים עז, יח)</small>. וחסר הנסמך ומשפטו זורמו מים מי עבות. והוא אומר על מחנה מצרים כמו שאמר וַיַּשְׁקֵף י"י אֶל מַחֲנֵה מִצְרַיִם בְּעַמּוּד אֵשׁ וְעָנָן <small>(שמות יד, כד)</small>. ורבי יונה כתב שהוא מבנין<b> פועל הכבד</b> ופירש כי העבים וזרמו והתיכו המים.
<h3>זרע</h3>
וְהָיָה אִם זָרַע יִשְׂרָאֵל <small>(שופטים ו, ג)</small>, <b>זָרְעוּ</b> חִטִּים <small>(ירמיה יב, יג)</small>, וּזְמֹרַת זָר <b>תִּזְרָעֶנּוּ</b> <small>(ישעיה יז י)</small>. אמר <b>תִּזְרָעֶנּוּ</b> לפי שזורעין החרצן. אֶת כָּל עֵשֶׂב <b>זֹרֵעַ זֶרַע</b> <small>(בראשית א, כט)</small>, פירוש שהוא עושה זרע. לֹא <b>תִזְרַע</b> כַּרְמְךָ <small>(דברים כב, ט)</small>, <b>הַזֹּרְעִים</b> בְּדִמְעָה <small>(תהלים קכו, ה)</small>, אוֹר <b>זָרֻעַ</b> לַצַּדִּיק <small>(תהלים צו, יא)</small>. <b>והנפעל</b> וְנֶעֱבַדְתֶּם <b>וְנִזְרַעְתֶּם</b> <small>(יחזקאל לו, ט)</small>, לֹא <b>תִזָּרַע</b> וְלֹא תַצְמִחַ <small>(דברים כט, כב)</small>, וְנִקְּתָה<b> וְנִזְרְעָה זָרַע</b> <small>(במדבר ה, כח)</small>. <b>והשם זֶרַע</b> רַב תּוֹצִיא <small>(דברים כח, לח)</small>, בסגול, אֲשֶׁר <b>זַרְעוֹ</b> בוֹ <small>(בראשית א, יא)</small>, הם גרעיני הפירות שהם כמו זרע שנוטעין אותם ומהם צומחים האילנות.<b> וְזַרְעוֹ</b> בְּמַיִם רַבִּים <small>(במדבר כד, ז)</small>,<b> זַרְעֵךְ</b> תַּפְרִיחִי <small>(ישעיה יז, יא)</small>, פירוש מה שזרעת בערב יוצא פרח בבקר. וּבֵין<b> זַרְעֲךָ</b> וּבֵין <b>זַרְעָהּ</b> <small>(בראשית ג, טו)</small>, והקבוץ <b>וְזַרְעֵיכֶם</b> וְכַרְמֵיכֶם יַעְשֹׂר <small>(שמואל א' ח, טו)</small>. ומשקל אחר <b>כִּזְרַע</b> גַּד הוּא <small>(במדבר יא, ז)</small>, ומשקל אחר כָּל <b>זֶרַע</b> זֵרוּעַ <small>(ויקרא יא, לז)</small>, <b>זֵרוּעֶיהָ</b> תַצְמִיחַ <small>(ישעיה סא, יא)</small>. ויתכן לומר כי זרוע <b>שם תאר</b> בשקל <b>אֵטוּן</b> מִצְרָיִם <small>(משלי ז, טז)</small> או יהיה מן הדגושים בפלס <b>לִמֻּד</b> מִדְבָּר <small>(ירמיה ב, כד)</small>. ובחולם וְיִתְּנוּ לָנוּ מִן <b>הַזֵּרֹעִים</b> <small>(דניאל א, יב)</small>, ובתוספת <b>נו"ן</b> וְנֹתֵן לָהֶם <b>זֵרְעֹנִים</b> <small>(דניאל א, טז)</small>. ומשקל אחר וְכֹל <b>מִזְרַע</b> יְאוֹר <small>(ישעיה יט, ז)</small>. <b>ומה שלא נזכר פועלו מן הדגוש</b> [פֻּעַל] אַף בַּל <b>זֹרָעוּ</b> <small>(ישעיה מ, כד)</small>. <b>והפעל הכבד</b> [הִפְעִיל] עֵשֶׂב <b>מַזְרִיעַ</b> זֶרַע <small>(בראשית א, יא)</small>, אִשָּׁה כִּי <b>תַזְרִיעַ</b> <small>(ויקרא יב, ב)</small>, זרע העשבים והעצים והאדם הכל נקרא זרע. וכן נקרא הפרי פְּרִי בִטְנְךָ וּפְרִי אַדְמָתֶךָ <small>(דברים כח, יח)</small>. וענין אחר <b>הַזְּרֹעַ</b> וְהַלְּחָיַיִם <small>(דברים יח, ג)</small>, אֶת <b>הַזְּרֹעַ</b> בְּשֵׁלָה <small>(במדבר ו, יט)</small>, <b>וּבִזְרוֹעַ</b> נְטוּיָה <small>(דברים ד, לד)</small>, חָשַׂף י"י אֶת <b>זְרוֹעַ</b> קָדְשׁוֹ <small>(ישעיה נב, י)</small>, הֱיֵה <b>זְרֹעָם</b> לַבְּקָרִים <small>(ישעיה לג, ב)</small>. והקבוץ בלשון זכרים <b>וּזְרֹעִים</b> מִמֶּנּוּ יַעֲמֹדוּ <small>(דניאל יא, לא)</small>, וַיָּפֹזּוּ <b>זְרֹעֵי</b> יָדָיו <small>(בראשית מט, כד)</small>,<b> וּזְרֹעַי</b> עַמִּים יִשְׁפֹּטוּ <small>(ישעיה נא, ה)</small>, ולשון נקבות כי <b>זְרוֹעוֹת</b> רְשָׁעִים תִּשָּׁבַרְנָה <small>(תהלים לז, יז)</small>, <b>וּזְרֹעוֹת</b> הַנֶּגֶב לֹא יַעֲמֹדוּ <small>(דניאל יא, טו)</small>, <b>וּזְרֹעוֹת</b> הַשֶּׁטֶף יִשָּׁטְפוּ <small>(דניאל יא, כב)</small>, רוצה לומר החיילות. וּמִתַּחַת<b> זְרֹעֹת</b> עוֹלָם <small>(דברים לג, כז)</small>, פירוש ממעל יהיה לך אלהי קדם מעון וסתרה ומתחת תהיינה לך זרועות עולם לסבול אותך. וב<b>אל"ף</b> נוספת <b>וּבְאֶזְרוֹעַ</b> נְטוּיָה <small>(ירמיה לב, כא)</small>,<b> וְאֶזְרֹעִי</b> מִקָּנָה תִשָּׁבֵר <small>(איוב לא, כב)</small>.
<h3>זרק</h3>
<b>וּזְרָקוֹ</b> מֹשֶׁה הַשָּׁמַיְמָה <small>(שמות ט, ח)</small>, וַחֲצִי הַדָּם <b>זָרַק</b> עַל הַמִּזְבֵּחַ <small>(שמות כד, ו)</small> <b> וְזָרַקְתִּי</b> עֲלֵיכֶם מַיִם טְהוֹרִים וּטְהַרְתֶּם <small>(יחזקאל לו, כה)</small>, גַּם שֵׂיבָה <b>זָרְקָה</b> בּוֹ <small>(הושע ז, ט)</small> או <b>פעל בודד</b> כלומר נזרקה בו השיבה, או פירושו כי התולדת זרקה בו השיבה כי השיבה תבא מתולדת האדם. <b>ומה שלא נזכר פועלו ממנו</b> [פֻּעַל] כִּי מֵי נִדָּה לֹא <b>זֹרַק</b> עָלָיו <small>(במדבר יט, יג)</small>. ושם הכלי שזורקים ממנו<b> מִזְרָק</b>, והקבוץ בלשון נקבות וְיָעָיו <b>וּמִזְרְקֹתָיו</b> <small>(שמות כז, ג)</small>, ובקבוץ זכרים <b>כַּמִּזְרָקִים</b> לִפְנֵי הַמִּזְבֵּחַ <small>(זכריה יד, כ)</small>, <b>ובסמוך</b> <b>מִזְרְקֵי</b> כֶסֶף <small>(במדבר ז, פד)</small>. הַשֹּׁתִים <b>בְּמִזְרְקֵי</b> יַיִן <small>(עמוס ו, ו)</small>, חסר הנסמך ופירושו במזרקי כסף או זהב שותים יין או הוא כמו מזרקים, וכן חַלּוֹנֵי שְׁקֻפִים <small>(מלכים א' ו, ד)</small>, נִטְעֵי נַעֲמָנִים <small>(ישעיה יז, י)</small>, והדומים להם.
<h3>זרת</h3>
וְשָׁמַיִם <b>בַּזֶּרֶת</b> תִּכֵּן <small>(ישעיה מ, יב)</small>,<b> זֶרֶת</b> אָרְכּוֹ <b>וְזֶרֶת</b> רָחְבּוֹ <small>(שמות כח, טז)</small>, בשש נקדות ידוע. ופירשו בו רבותינו ז"ל <small>(מנחות צז ע"ב. עירובין ג ע"ב)</small> זרת האמור בתורה חצי אמה של ששה טפחים.
<b>ואשר הם בני ארבע אותיות</b>
<h3>זלזל</h3>
וְכָרַת <b>הַזַּלְזַלִּים</b> <small>(ישעיה יח, ה)</small>, הם סעיפי הנטיעים <b>ברוט"ץ</b> בלע"ז.
<h3>זלעפה</h3>
<b>זַלְעָפָה</b> אֲחָזַתְנִי <small>(תהלים קיט, נג)</small>, ה<b>ה"א</b> לנקבה, וְרוּחַ<b> זִלְעָפוֹת</b> מְנָת כּוֹסָם <small>(תהלים יא, ו)</small>, <b>ובסמוך</b> מִפְּנֵי <b>זַלְעֲפוֹת</b> רָעָב <small>(איכה ה, י)</small>. ענינם ענין בעתה ורעדה או ענין שרפה.
<h3>זרזיף</h3>
<b>זַרְזִיף</b> אָרֶץ <small>(תהלים עב, ו)</small>, הוא העשב הנגזז והנחתך. ומלת <b>עַל</b> עומדת במקום שנים, וכן משפט הפסוק יֵרֵד כְּמָטָר עַל גֵּז וכרביבים <b>על</b> זרזיף. ודומה לו בדברי רבותינו ז"ל שאמרו <small>(שבת קלז ע"א)</small> דפרזלא לא משום דזריף. ואף על פי שבמלת זרזיף נכפלה בו ה<b>פ"א</b> שרש אחד ותוכן אחד להם. ואדוני אבי עליו השלום פירוש שהמלה מורכבת משתי מלות <b>זַר זִיף</b> ויהיה זיף תרגום מַלְוֶה <small>(ישעיה כד, ב: משלי כב, ז)</small> <b>מוֹזְפָא</b>. וזר הוא על המטר שהוא זר ואינו מטבע הארץ והוא מלוה הארץ וחונן אותה. וכן אמר על זרזיר שהיא מלה מורכבת. ויש לפרש עוד לשון נטיפה והזלה ודומה לו בדברי רבותינו ז"ל <small>(יומא פו ע"א)</small> מטא זרזיפא רמיא על ראשיה. והוא הנכון אצלי בפירוש המלה הזאת.
<h3>זרזיר</h3>
<b>זַרְזִיר</b> מָתְנַיִם אוֹ תָיִשׁ <small>(משלי ל, לא)</small>, שם חיה שכוחה במתניה. ויש אומרים שהוא כלב הצד ציד<b> לֵיבְרִי"ר</b> בלע"ז. ונקרא כן לפי שהוא דק במתניו כאלו הוא חבוש או חגור במתניו. ותרגום וַיַּעֲשׂוּ לָהֶם חֲגֹרֹת <small>(בראשית ג, ז)</small>, <b>וַעֲבַדוּ לְהוֹן זְרָזִין</b>. וכן תרגום וַיַּחֲבֹש <small>(בראשית כב, ג)</small>, <b>וְזָרֵז</b>. ויש אומרים שהוא נמר. גם הוא דק מתנים וחזק במתניו. ויש לפרש שהוא מין עוף טמא שזכרו רבותינו ז"ל באמרם <small>(בבא קמא צב ע"ב)</small> לא לחנם הלך זרזיר אצל עורב אלא מפני שהוא מינו. ואומרים שהוא <b>אשטורני"ל</b> בלע"ז. אבל לא ידעתי הפירוש מה טעם מתנים.
נשלמה אות ה<b>זי"ן</b>
<h2><span style="color:Gray;">אות הח'</span></h2>
<h3>חח</h3>
<b>חָח</b> וָנֶזֶם <small>(שמות לה, כב)</small>, פירש רבי יונה עכם שקורין קשקביל [<b>אוֹרנַמֵינְטִ"י דֵ"י אוֹרֵקְיַי"ה</b>] ולפי דעתי שהוא החלי שהוא כמין מחט שנוקבין ומחברין בו שתי שפתות החלוק תחת הגרון וקורין לו בלע"ז אישפינילה [<b>אַגוֹ דֵי פוֹמִילוּ</b>]. וכן נקרא הכלי שמעלים בו הדגים לפי שנוקב לחיי הדג וְשַׂמְתִּי <b>חַחִי</b> בְּאַפֶּךָ <small>(ישעיה לז, כט)</small> וְנָתַתִּי <b>חַחִים</b> בִּלְחָיֶיךָ <small>(יחזקאל לח, ד)</small>. ומשקל אחר<b> וּבְחוֹחַ</b> תִּקֹּב לֶחֱיוֹ <small>(איוב מ, כו)</small>, וקורין לו מושקליר [<b>אַמוֹ דֵי פֵישְׁקַר</b>] וכן נקרא הקוץ הנוקב חוח <b>חוֹחַ</b> עָלָה בְיַד שִׁכּוֹר <small>(משלי כו, ט)</small>, כְּשׁוֹשַׁנָּה בֵּין <b>הַחוֹחִים</b> <small>(שיר השירים ב, ב)</small>. אבל וַיְבִאֻהוּ <b>בַחַחִים</b> אֶל אֶרֶץ מִצְרָיִם <small>(יחזקאל יט, ד)</small>, הם מוסרות וכבלים. וכן אמר התרגום <b>בְּשַׁלְשְׁלָן</b>. וכן וַיִּלְכְּדוּ אֶת מְנַשֶּׁה <b>בַּחֹחִים</b> <small>(דברי הימים ב' לג, יא)</small>, בכבלים. וכן אמר אחרי זה ויאסרהו בנחשתים.
<h3>חבב</h3>
אַף <b>חֹבֵב</b> עַמִּים <small>(דברים לג, ג)</small>, לִטְמוֹן <b>בְּחֻבִּי</b> עֲוֹנִי <small>(איוב לא, לג)</small>, ענינם ענין אהבה וחיבה. וכבר נשתמשו רבותינו ז"ל הרבה בזה הלשון כמו שאמרו <small>(אבות פרק ג, משנה יח)</small>, חביבין ישראל שנקראו בנים למקום חיבה יתירה נודעת להם. ופירוש <b>לִטְמוֹן בְּחֻבִּי עֲוֹנִי</b>, לטמן עוני באהבתי אותו רק גליתי אותו ושנאתיו והרחקתיו ממני.
<h3>חבא</h3>
כִּי<b> נֶחְבָּא</b> <small>(שופטים ט, ה)</small>, <b>פעל עבר</b>. הִנֵּה הוּא<b> נֶחְבָּא</b> <small>(שמואל א' י, כב)</small> <b>פעל עומד</b>. לָמָּה <b>נַחְבֵּאתָ</b> לִבְרֹחַ <small>(בראשית לא, כז)</small>. <b>נֶחְבְּאִים</b> בַּמְּעָרָה <small>(יהושע י, יז)</small>, בשוא ה<b>בי"ת, וְנֶחְבָּה</b> לֹא יוּכָל <small>(ירמיה מט, י)</small>, מקור נבנה על תשלומו, והוא כתוב ב<b>ה"א</b>. <b>וההתפעל</b> מִן הַחֹרִים אֲשֶׁר <b>הִתְחַבְּאוּ</b> שָׁם <small>(שמואל א' יד, יא)</small>, <b>וַיִּתְחַבֵּא</b> הָאָדָם וְאִשְׁתּוֹ <small>(בראשית ג, ח)</small>, כָּאֶבֶן מַיִם <b>יִתְחַבָּאוּ</b> <small>(איוב לח, ל)</small>. פירוש כשקופאים המים מפני הקור הם על פניהם כאבן והמים מתחת אינם נראין. <b>ומה שלא הוזכר פועלו מן הכבד</b> [פֻּעַל] יַחַד<b> חֻבְּאוּ</b> עֲנִוֵּי [עֲנִיֵּי] אָרֶץ <small>(איוב כד, ד)</small>.<b> והפעל הנוסף</b> [הִפְעִיל] כִּי <b>הֶחְבִּיאָה</b> אֶת הַמַּלְאָכִים <small>(יהושע ו, כה)</small>, בְּצֵל יָדוֹ <b>הֶחְבִּיאָנִי</b> <small>(ישעיה מט, ב)</small>, כִּי<b> הֶחְבְּאַתָה</b> אֶת הַמַּלְאָכִים <small>(יהושע ו, יז)</small>. וכבר זכרתי דקדוק המלה הזאת בחלק הראשון מן הספר הזה בשרש <b>חבה</b>. <b>ומה שלא נזכר פעלו מן המין הזה</b> [הָפְעַל], וּבְבָתֵּי כְלָאִים <b>הָחְבָּאוּ</b> <small>(ישעיה מב, כב)</small>. <b>והשם</b> מִכֹּל <b>הַמַּחֲבֹאִים</b> אֲשֶׁר יִתְחַבֵּא שָׁם <small>(שמואל א' כג, כג)</small>. ומשקל אחר וְהָיָה אִישׁ <b>כְּמַחֲבֵא</b> רוּחַ <small>(ישעיה לב, ב)</small>.
<h3>חבה</h3>
<b>חֲבִי</b> כִמְעַט רֶגַע <small>(ישעיה כו, כ)</small>. <b>והנפעל</b> גִּלֵּיתִי אֶת מִסְתָּרָיו <b>וְנֶחְבָּה</b> לֹא יוּכָל <small>(ירמיה מט, י)</small>. <b>נפעל עבר</b> או<b> מקור</b> כמו שכתבתי. <b>וְנַחְבֵּתֶם</b> שָׁמָּה <small>(יהושע ב, טז)</small> <b> לְהֵחָבֵה</b> בַהשָּׂדֶה [בַשָּׂדֶה] <small>(מלכים ב' ז, יב)</small>, חֶדֶר בְּחֶדֶר <b>לְהֵחָבֵה</b> <small>(מלכים ב' א' כב,. <b>והשם</b> וְשָׁם <b>חֶבְיוֹן</b> עֻזֹּה <small>(חבקוק ג, ד)</small>. והנכון כי <b>חֲבִי</b> כִמְעַט רֶגַע שם בפלס <b>שְׁבִי</b> כי אין בפסוק זֵכֶר לנקבה. וכן כתב רבי יהודה המדקדק. וְאִם מִנְחָה עַל <b>הַמַּחֲבַת</b> <small>(ויקרא ב, ה)</small>, <b>מַחֲבַת</b> בַּרְזֶל <small>(יחזקאל ד, ג)</small>, פירשו רבותינו ז"ל <small>(מנחות סג ע"א)</small>, מחבת צפה ומעשיה קשים, כלומר לא היה הכלי עמוק כמו מרחשת לפיכך היו מעשיה קשים שהיה הנאפה בה קלוי מאד מפני שלא היתה עמוקה והאש שולטת בה.
<h3>חבט</h3>
כִּי <b>תַחְבֹּט</b> זֵיתְךָ <small>(דברים כד, כ)</small>,<b> יַחְבֹּט</b> י"י מִשִּׁבֹּלֶת הַנָּהָר <small>(ישעיה כו, יב)</small>,<b> וַתַּחְבֹּט</b> אֵת אֲשֶׁר לִקֵּטָה <small>(רות ב, יז)</small>, <b>חֹבֵט</b> חִטִּים בַּגַּת <small>(שופטים ו, יא)</small>.<b> והנפעל</b> <b>יֵחָבֶט</b> קֶצַח <small>(ישעיה כח, כז)</small>, ענין החביטה בלע"ז <b>אשקוייר</b> [<b>כַּאטֵיר</b>].
<h3>חבל</h3>
לֹא <b>חָבָל</b> <small>(יחזקאל יח, טז)</small>, לֹא <b>יַחֲבֹל</b> רֵחַיִם וָרָכֶב <small>(דברים כד, ו)</small>, בשוא ופתח ה<b>חי"ת</b> ורפה ה<b>בי"ת</b>. אִם <b>חָבֹל תַּחְבֹּל</b> <small>(שמות כב, כה)</small>, וְלֹא <b>תַחֲבֹל</b> <small>(דברים כד, יז)</small>, שוא לבדו ה<b>חי"ת</b> ורגש ה<b>בי"ת</b>. <b>יַחְבְּלוּ</b> שׁוֹר אַלְמָנָה <small>(איוב כד, ג)</small>, וְעַל עָנִי <b>יַחְבֹּלוּ</b> <small>(איוב כד, ט)</small>, וְעַל בְּגָדִים <b>חֲבֻלִים</b> יַטּוּ <small>(עמוס ב, ח)</small>. <b>והשם</b> וּבְעַד נָכְרִיָּה <b>חַבְלֵהוּ</b> <small>(משלי כז, יג)</small>, שהנפרד <b>חֶבֶל</b> בפלס <b>אֶרֶץ</b>. ומשקל אחר <b>חֲבֹל</b> לֹא יָשִׁיב <small>(יחזקאל ז, יב)</small>, ובתוספת <b>ה"א</b> הנקבה <b>חֲבוֹלָה, חֲבֹלָתוֹ</b> חוֹב יָשִׁיב <small>(יחזקאל יח, ז)</small>. ענין הכל משכון, וענין רובם לקיחת המשכון. ויש נתינת המשכון כמו <b>וְעַל עָנִי יַחְבֹּלוּ</b>, כלומר ילוו הם המעות על משכונם לתוחלת שיגזלו העני ויפרעו חובם בגזלתו וזהו <b>עַל עָנִי</b>. ופירוש <b>יַחְבְּלוּ שׁוֹר אַלְמָנָה</b> כמו יקחו משכון האלמנה חוב שיש להם אצלה, וזה הדבר נמנע בעבור עליבת האלמנה מו שנאמר וְלֹא <b>תַחֲבֹל</b> בֶּגֶד אַלְמָנָה <small>(דברים כד, יז)</small>, והם לא יחושו לעלבונה ולא ירחמו עליה. או פירושו שאין להם אצלה חוב ויקחו שורה כאילו להם אצלה חוב ויחבלוה מו שנאמר כִּי <b>תַחְבֹּל</b> אַחֶיךָ חִנָּם <small>(איוב כב, ו)</small>. והכניס רבי יונה בזה הענין בָּז לְדָבָר <b>יֵחָבֶל</b> לוֹ <small>(משלי יג, יג)</small>. וענין אחר <b>חָבַלְנוּ</b> לָךְ <small>(נחמיה א, ז)</small>, הֶאָמַר נָשָׂאתִי לֹא <b>אֶחְבֹּל</b> <small>(איוב לד, לא)</small>. <b>והנפעל</b> בָּז לְדָבָר <b>יֵחָבֶל</b> לוֹ <small>(משלי יג, יג)</small>, <b>והשם</b> <b>חָבַלְנוּ</b> לָךְ <small>(נחמיה א, ז)</small>. <b>והפעל הכבד</b> [פִּעֵל] <b>וְחִבֵּל</b> אֶת מַעֲשֵׂה יָדֶיךָ <small>(קהלת ה, ה)</small>, <b>מְחַבְּלִים</b> כְּרָמִים <small>(שיר השירים ב, טו)</small>, בָּרָאתִי מַשְׁחִית <b>לְחַבֵּל</b> <small>(ישעיה נד, טו)</small>,<b> לְחַבֵּל</b> כָּל הָאָרֶץ <small>(ישעיה יג, ה)</small>. <b>ומה שלא נזכר פעלו</b> [פֻּעַל] <b>וְחֻבַּל</b> עֹל מִפְּנֵי שָׁמֶן <small>(ישעיה י, כז)</small>, רוּחִי<b> חֻבָּלָה</b> <small>(איוב יז, ב)</small>. ופירוש <b>וְחֻבַּל עֹל</b> וחבל על סנחריב מפני חזקיהו שהוא משוח בשמן, כלם ענין השחתה. ויש לפרש מענין זה בַּעֲבוּר טָמְאָה <b>תְּחַבֵּל</b> וְחֶבֶל נִמְרָץ <small>(מיכה ב, י)</small>. וענין שלישי שָׁמָּה<b> חִבְּלַתְךָ</b> אִמֶּךָ <small>(שיר השירים ח, ה)</small>, בַּעֲבוּר טָמְאָה <b>תְּחַבֵּל</b> וְחֶבֶל נִמְרָץ <small>(מיכה ב, י)</small>, הִנֵּה <b>יְחַבֶּל</b> אָוֶן <small>(תהלים ז, טו)</small>. <b>והשם</b> בְּטֶרֶם יָבוֹא <b>חֵבֶל</b> לָהּ <small>(ישעיה סו, ז)</small>, בחמש נקודות, צִירִים<b> וַחֲבָלִים</b> יֹאחֵזוּ <small>(ישעיה יג, ח)</small>, <b>חֲבָלִים</b> יְחַלֵּק בְּאַפּוֹ <small>(איוב כא, יז)</small>, <b>חֶבְלֵי</b> יוֹלֵדָה <small>(הושע יג, יג)</small>, ה<b>חי"ת</b> בסגול, וכן<b> חֶבְלֵיהֶם</b> תְּשַׁלַּחְנָה <small>(איוב לט, ג)</small>, כולם ענין צירים ומכאובים. וענין רביעי וַתּוֹרִדֵם <b>בַּחֶבֶל</b> <small>(יהושע ב, טו)</small>, בשש נקודות, <b>בְּחַבְלֵי</b> אָדָם אֶמְשְׁכֵם <small>(הושע יא, ד)</small>, בפתח, <b>וַחֲבָלִים</b> בְּרֹאשֵׁנוּ <small>(מלכים א' כ, לא)</small>, הם העבותות. טָמוּן בָּאָרֶץ <b>חַבְלוֹ</b> <small>(איוב יח, י)</small>, ה<b>חי"ת</b> בפתח ופירושו החבל שילכד בו. ולפי שהנחלה תחלק בחבל כמו שאמר וְאַדְמָתְךָ <b>בַּחֶבֶל</b> תְּחֻלָּק <small>(עמוס ז, יז)</small>, מַשְׁלִיךְ <b>חֶבֶל</b> בְּגוֹרָל <small>(מיכה ב, ה)</small>, נקרא החבל והמחוז חבל. כָּל <b>חֶבֶל</b> אַרְגֹּב <small>(דברים ג, ד)</small>, גּוֹרָל אֶחָד <b>וְחֶבֶל</b> <small>(יהושע יז, יד)</small>, <b>חֲבָלִים</b> נָפְלוּ לִי בַּנְּעִמִים <small>(תהלים טז, ו)</small>, וַיִּפְּלוּ <b>חַבְלֵי</b> מְנַשֶּׁה עֲשָׂרָה <small>(יהושע יז, ה)</small>, ה<b>חי"ת</b> בפתח. והמסורת עליו לית פתח וכל בחבלי כותיה. הוֹי ישְׁבֵי <b>חֶבֶל</b> הַיָּם <small>(צפניה ב, ה)</small>, תרגום יונתן <b>וַי דְיָתְבִין בִּסְפַר יַמָא</b>. יוֹסֵף <b>חֲבָלִים</b> <small>(יחזקאל מז, יג)</small>, תרגום יונתן <b>יִתְקַבֵּל תְּרֵין חוּלְקִין</b>. רַב <b>הַחֹבֵל</b> <small>(יונה א, ו)</small>, הוא הגדול שבספינה שהוא ממונה על חבלי הספינה להנהיגה כמשפטה [<b>נוֹקְיֵירוֹ</b> בלע"ז]. וכן לְקוֹל זַעֲקַת <b>חֹבְלָיִךְ</b> <small>(יחזקאל כז, כח)</small>, והוא<b> תאר</b> וכן נִטְּשׁוּ <b>חֲבָלָיִךְ</b> <small>(ישעיה לג, כג)</small>, <b>תאר</b> כמו <b>חֹבְלָיִךְ</b>. וּכְשֹׁכֵב בְּרֹאשׁ <b>חִבֵּל</b> <small>(משלי כג, לד)</small> פירש רבי יונה כי הוא דבר עשוי מחבלים וצף על פני המים כשמעגנין את הספינות ובו ידעו מקום העיגון והאדם השוכב שם הוא בסכנה. או הוא רב החובל עצמו ויקרא כן כי הוא שוכב בראש החבלים וצריך לשום עינו ולבו עליהם כשיצטרך למשכם ולהקים הנס או להורידו במהרה מפני הרוח והוא בדאגה גדולה. <b>וחִבֵּל</b> הוא <b>שם</b> בשקל וְהַדִּבֵּר אֵין בָּהֶם <small>(ירמיה ה, יג)</small>. ויש מפרשים <b>חִבֵּל</b> התורן שכל החבלים תלויין בו והוא <b>תאר</b> בשקל<b> אִטֵּר</b>. והגאון רבינו סעדיה פירש כי הספינה נקראת חבל וחובל לפי שהנהגת הספינה במשיכות החבלים ובהתרתן. ופירוש בראש חבל בראש הספינה. ופירוש רב החובל ראש הספינה. ופירוש וכשוכב בראש חבל התורן שהוא בראש הספינה והרוח תניפהו ותניעהו כן השכור מתנועע בגופו. וענין חמישי כִּי <b>בְתַחְבֻּלוֹת</b> תַּעֲשֶׂה לְּךָ מִלְחָמָה <small>(משלי כד, ו)</small>, וְנָבוֹן <b>תַּחְבֻּלוֹת</b> יִקְנֶה <small>(משלי א, ה)</small>, מִתְהַפֵּךְ <b>בְּתַחְבּוּלֹתָו</b> <small>(איוב לז, יב)</small>, כמו עצות ומחשבות שאדם מתהפך בלבו בתחבולותיו בהם לבחור הישרה. וענין ששי <b>חֶבֶל</b> נְבִיאִים <small>(שמואל א' י, ה)</small>, בשש נקודות, <b>חֶבְלֵי</b> רְשָׁעִים עִוְּדֻנִי <small>(תהלים קיט, סא)</small>, ה<b>חי"ת</b> בסגול ענין קהל או חבורה. ומענין זה וּלְאַחַד קָרָאתִי <b>חֹבְלִים</b> <small>(זכריה יא, ז)</small>, כי לְאַחַד קָרָאתִי נֹעַם <small>(שם)</small> והוא הכהן ולאחד קרא חבלים והוא המלך שהוא ראש הקהלה. ויש מפרשים <b>נֹעַם</b> נשיאות זרובבל ונחמיה התרשתא שהיו מבית דוד, חבלים זה מלכות הכהנים שמלכו סמוך לחרבן שני. וחבלים מהענין השני ענין השחתה והם השחיתו דרכם ומעלליהם אחר מות חשמוני ובניו וחלקו מלכות ישראל וגרמו חרבן ביה שני. ואפשר שענין תחבולות וענין זה אחד כי המחשבות הם אסיפת הדברים והענינים בלב. ודומה לענין זה בדברי רבותינו ז"ל <small>(סוכה יב ע"א)</small>, חבילי תלתן וחבילי זרדין. ועוד אמרו <small>(פסחים קב ע"ב)</small> אין עושין מצות חבילות חבילות.
<h3>חבק</h3>
הַכְּסִיל <b>חֹבֵק</b> אֶת יָדָיו <small>(קהלת ד, ה)</small>, אַתְּי [אַתְּ] <b>חֹבֶקֶת</b> בֵּן <small>(מלכים ב' ד, טז)</small>, עֵת <b>לַחֲבוֹק</b> <small>(קהלת ג, ה)</small>. <b>והכבד</b> [פִּעֵל] <b>חִבְּקוּ</b> צוּר <small>(איוב כד, ח)</small>, הָאֱמֻנִים עֲלֵי תוֹלָע <b>חִבְּקוּ</b> אַשְׁפַּתּוֹת <small>(איכה ד, ה)</small>, תְּכַבֵּדְךָ כִּי <b>תְחַבְּקֶנָּה</b> <small>(משלי ד, ח)</small>, <b>וַיְחַבֶּק</b> לוֹ וַיְנַשֶּׁק לוֹ <small>(בראשית כט, יג)</small>, וְעֵת לִרְחֹק<b> מֵחַבֵּק</b> <small>(קהלת ג, ה)</small>. <b>והשם</b> מְעַט <b>חִבֻּק</b> יָדַיִם לִשְׁכָּב <small>(משלי ו, י)</small>.
<h3>חבר</h3>
כָּל אֵלֶּה <b>חָבְרוּ</b> <small>(בראשית יד, ג)</small>, שְׁתֵּי כְתֵפֹת <b>חֹבְרֹת</b> <small>(שמות כח, ז)</small>, <b>חֲבוּר</b> עֲצַבִּים <small>(הושע ד, יז)</small>. <b>והשם חֶבֶר</b> כֹּהֲנִים <small>(הושע ו, ט)</small>, בשש נקודות רוצה לומר קבוץ הכהנים. ובתוספת <b>ה"א</b> הנקבה וְאָרַח <b>לְחֶבְרָה</b> <small>(איוב לד, ח)</small>. ובתוספת <b>מ"ם</b> <b>בַּמַּחְבֶּרֶת</b> הַשֵּׁנִית <small>(שמות כו, ה)</small>, לְעֻמַּת <b>מַחְבַּרְתּוֹ</b> <small>(שמות כח, כז)</small>. <b>והתאר</b> <b>חָבֵר</b> הוּא לְאִישׁ מַשְׁחִית <small>(משלי כח, כד)</small>, <b>חָבֵר</b> אָנִי לְכָל אֲשֶׁר יְרֵאוּךָ <small>(תהלים קיט, סג)</small>, כְּאִישׁ אֶחָד <b>חֲבֵרִים</b> <small>(שופטים כ, יא)</small>, <b>וְחַבְרֵי</b> גַּנָּבִים <small>(ישעיה א, כג)</small>, וְלִבְנֵי יִשְׂרָאֵל חֲבֵרָו [<b>חֲבֵרָיו</b>] <small>(יחזקאל לז, טז)</small>. ולנקבה <b>חֲבֶרֶת</b> על משקל <b>גְּבֶרֶת</b>, וממנו וְהִיא <b>חֲבֶרְתְּךָ</b> <small>(מלאכי ב, יד)</small>. <b>והפעל הכבד</b> [פִּעֵל] <b>וְחִבַּרְתָּ</b> אֶת חֲמֵשׁ הַיְרִיעֹת <small>(שמות כו, ט)</small>. <b>ושלא נזכר פועלו ממנו</b> [פֻּעַל] אֶל שְׁנֵי קְצוֹתָיו <b>וְחֻבָּר</b> <small>(שמות כח, ז)</small>.<b> והתאר מזה</b> יִכְרוּ עָלָיו <b>חַבָּרִים</b> <small>(איוב מ, ל)</small>, רוצה לומר בני החבורה. <b>וההתפעל</b> <b>אֶתְחַבַּר</b> יְהוֹשָׁפָט <small>(דברי הימים ב' כ, לה)</small>, ה<b>אל"ף</b> תמורת <b>ה"א</b>. וּלְקֵץ שָׁנִים <b>יִתְחַבָּרוּ</b> <small>(דניאל יא, ו)</small> <b>כְּהִתְחַבֶּרְךָ</b> עִם אֲחַזְיָהוּ <small>(דברי הימים ב' כ, לז)</small>. <b>והשם ממנו</b> וּמִן <b>הִתְחַבְּרוּת</b> אֵלָיו יַעֲשֶׂה מִרְמָה <small>(דניאל יא, כג)</small> <b>. ופעל כבד אחר</b> [הִפְעִיל] <b>אַחְבִּירָה</b> עֲלֵיכֶם בְּמִלִּים <small>(איוב טז, ד)</small>. <b>ושם הפעל</b> <b>מן הדגוש</b> וְעֵצִים <b>לַמְחַבְּרוֹת</b> <small>(דברי הימים ב' לד, יא)</small>, וּבַרְזֶל לָרֹב לַמִּסְמְרִים לְדַלְתוֹת הַשְּׁעָרִים<b> וְלַמְחַבְּרוֹת</b> <small>(דברי הימים א' כב, ג)</small>, פירש רבי יונה מקום שהיו נקבצים ונאספים שם לעבודת י"י. ואפשר שהיה ענין אחר מענין מלאכת הבית לפיכך אמר כי המסמרים היו צריכים למחברות כלומר לחבר קרש אל קרש, וכן העצים שהיו צריכין למחברות כמו שעושין בקירות הבתים שמשימין עצים משופים תחת מחברות הקרשים לנאות שלא יראה הסדק שבין קרש לקרש. וכן אמר אחריו ולקרות את הבתים. <b>הַיְחָבְרְךָ</b> כִּסֵּא הַוּוֹת <small>(תהלים צד, כ)</small>, הוא לפי דעתי מהפעל שלא נזכר פעלו מן הדגוש ונפל הדגש להקל. ופירוש המלה היחבר עמך. ובא על דרך לֹא <b>יְגֻרְךָ</b> רָע <small>(תהלים ה, ה)</small>. ומן הענין הזה<b> וְחֹבֵר חָבֶר</b> <small>(דברים יח, יא)</small>, וּבֵית <b>חָבֶר</b> <small>(משלי כא, ט)</small>. <b>חוֹבֵר חֲבָרִים</b> מְחֻכָּם <small>(תהלים נח, ו)</small>, בְּעָצְמַת <b>חֲבָרַיִךְ</b> מְאֹד <small>(ישעיה מז, ט)</small>, עִמְדִי נָא<b> בַחֲבָרַיִךְ</b> <small>(ישעיה מז, יב)</small>, כמו שפירשו רבותינו ז"ל <small>(סנהדרין סה ע"א)</small> <b>וְחֹבֵר חָבֶר</b> אחד חובר גדול ואחד חובר קטן, פירוש חובר גדול שלוחש ומקבץ כתות של חיות גדולות וחובר קטן לוחש ומקבץ כתות של חיות קטנות כגון נחשים ועקרבים. <b>חַבּוּרָה</b> תַּחַת <b>חַבּוּרָה</b> <small>(שמות כא, כה)</small>, הִבְאִישׁוּ נָמַקּוּ <b>חַבּוּרֹתָי</b> <small>(תהלים לח, ו)</small>. ונפל הדגש ממלת <b>וּבַחֲבֻרָתוֹ</b> נִרְפָּא לָנוּ <small>(ישעיה נג, ה)</small>, החבורה היא השריטה והגדידה. ותרגום ירושלמי לֹא תִתְגֹּדְדוּ, <b>חֲבוּרִין</b> <small>(דברים יד, א)</small>. ונכפל ה<b>עי"ן</b> וה<b>למ"ד</b> במלה וְנָמֵר <b>חֲבַרְבֻּרֹתָיו</b> <small>(ירמיה יג, כג)</small>. והם כתמי הנמר שדומין לכתמי חבורה. ומדברי רבותינו נראה כי החבורה נקראת המכה שנצרר הדם בה ולא יצא באמרם <small>(שבת קו ע"ב)</small> אי זו היא מכה שאינה חוזרת? נצרר הדם אף על פי שלא יצא. ונקראת חבורה לפי שנחבר הדם במקום המכה. ולפי שהחבורה היא בבשר כמו כתם נקראו כתמי הנמר חברבורות.
<h3>חבשׁ</h3>
<b>וְחָבַשְׁתָּ</b> לָהֶם מִגְבָּעֹת <small>(שמות כט, ט)</small>, <b>פְּאֵרְךָ</b> חֲבוֹשׁ עָלֶיךָ <small>(יחזקאל כד, יז)</small>, סוּף <b>חָבוּשׁ</b> לְרֹאשִׁי <small>(יונה ב, ו)</small>, פְּנֵיהֶם<b> חֲבֹשׁ</b> בַּטָּמוּן <small>(איוב מ, יג)</small>. <b>והפעל הכבד</b> [פִּעֵל] מִבְּכִי נְהָרוֹת <b>חִבֵּשׁ</b> <small>(איוב כח, יא)</small>. כלם והדומים להם ענין קשור וחשוק. וכן בענין קשור המכה והכריכה עליה וְלַנִּשְׁבֶּרֶת לֹא <b>חֲבַשְׁתֶּם</b> <small>(יחזקאל לד, ד)</small>, בְּיוֹם <b>חֲבֹשׁ</b> י"י אֶת שֶׁבֶר עַמּוֹ <small>(ישעיה ל, כז)</small>, כִּי הוּא יַכְאִיב<b> וְיֶחְבָּשׁ</b> <small>(איוב ה, יח)</small>. <b>והפעל הכבד</b> <b>וּמְחַבֵּשׁ</b> לְעַצְּבוֹתָם <small>(תהלים קמז, ג)</small>. <b>ושלא נזכר פעלו ממנו</b> [פֻּעַל] לֹא זֹרוּ וְלֹא<b> חֻבָּשׁוּ</b> <small>(ישעיה א, ו)</small>. וכן בענין הממשלה לפי שהמושל אוסר וחובש למי שעוברים על מצותיו אמר לֹא אֶהְיֶה <b>חֹבֵשׁ</b> <small>(ישעיה ג, ז)</small> האף שֹונא משׁפט יַחֲבוֹשׁ <small>(איוב לד, יז)</small>. וכן בענין קשור הבהמה באזור שלה שקורין בלע"ז [<b>צֵינְיַיא</b>] אמר <b>וַיַּחֲבֹשׁ</b> אֶת חֲמֹרוֹ <small>(בראשית כב, ג)</small>, <b>חִבְשׁוּ</b> לִי הַחֲמוֹר <small>(מלכים א' יג, יג)</small>, צֶמֶד חֲמוֹרִים <b>חֲבוּשִׁים</b> <small>(שופטים יט, י)</small>. כלם אשר הם מהשרש הזה ענין אחד הם.
<h3>חבת</h3>
אף על פי שזכרנו עַל <b>מַחֲבַת</b> בַּשֶּׁמֶן <small>(ויקרא ו, יד)</small> בשרש <b>חָבָה</b> אפשר שתהיה ה<b>תי"ו</b> שרשית למה שכתוב בֶּאֱמוּנָה עַל מַעֲשֵׂה <b>הַחֲבִתִּים</b> <small>(דברי הימים א' ט, לא)</small>. ומה שזכרו רבותינו ז"ל <small>(מנחות צו ע"א)</small> חבתי כהן גדול לישתן ועריכתן בפנים, פירוש שהיה כהן הגדול מקריב בכל יום עשירית האיפה במחבת מחציתה בבקר ומחציתה בערב כמו שכתוב זֶה קָרְבַּן אַהֲרֹן וּבָנָיו <small>(ויקרא ו, יג)</small>.
<h3>חגג</h3>
<b>וְחַגֹּתֶם</b> אֹתוֹ <small>(שמות יב, יד)</small>, הָמוֹן <b>חוֹגֵג</b> <small>(תהלים מב, ה)</small>, <b>חָגִּי</b> יְהוּדָה <b>חַגַּיִךְ</b> <small>(נחום ב, א)</small>, <b>חַג</b> לַי"י <small>(שמות יב, ד)</small>, <b>וּבַחַגִּים</b> וּבַמּוֹעֲדִים <small>(יחזקאל מו, יא)</small>. וכן נקרא הקרבן עצמו <b>חַג</b> על שם שקרב בחג, אִסְרוּ <b>חַג</b> בַּעֲבֹתִים <small>(תהלים קיח, כז)</small>, חֵלֶב <b>חַגִּי</b> עַד בֹּקֶר <small>(שמות כג, יח)</small>, סְפוּ שָׁנָה עַל שָׁנָה <b>חַגִּים</b> יִנְקֹפוּ <small>(ישעיה כט, א)</small>. פֶּרֶשׁ<b> חַגֵּיכֶם</b> <small>(מלאכי ב, ג)</small>. ומן הענין הזה <b>יָחוֹגּוּ</b> וְיָנוּעוּ כַּשִּׁכּוֹר <small>(תהלים קז, כז)</small>. אַדְמַת יְהוּדָה לְמִצְרַיִם <b>לְחָגָּא</b> <small>(ישעיה יט, יז)</small>, ענין תנועה כי גם החג נקרא כן לפי שמרקדין ומטפחים בשמחת יום טוב. אֹכְלִים וְשֹׁתִים <b>וְחֹגְגִים</b> <small>(שמואל א' ל, טז)</small>, כלומר מרקדין ומפזוין ומכרכרין בשמחה. וכן פירש רבינו האיי גאון ז"ל.
<h3>חגב</h3>
וְאֶת <b>הֶחָגָב</b> לְמִינֵהוּ <small>(ויקרא יא, כב)</small>, וַנְּהִי בְעֵינֵינוּ <b>כַּחֲגָבִים</b> <small>(במדבר יג, לג)</small>, מין ממיני הארבה. וְיִסְתַּבֵּל <b>הֶחָגָב</b> <small>(קהלת יב, ה)</small>, אמרו <small>(שבת קנב ע"א)</small> שהוא כמו עגב מן וַתַּעְגְּבָ [וַתַּעְגְּבָה] עֲלֵיהֶם <small>(יחזקאל כג, טז)</small>, והוא רמז לאבר המשגל. והנכון שהוא כמשמעו. והנני עתיד לפרשו בשרש <b>סבל</b>.
<h3>חגה</h3>
<b>בְּחַגְוֵי</b> הַסֶּלַע <small>(שיר השירים ב, יד)</small>, שֹׁכְנִי <b>בְחַגְוֵי</b> סֶּלַע <small>(עבדיה ג)</small>, נהפכה ה<b>ה"א</b> ל<b>ו"ו</b> נראית כמו מן <b>שָׁלָה</b> <b>שָׁלֵו</b> הָיִיתִי <small>(איוב טז, יב)</small>, <b>וְשַׁלְוֵי</b> עוֹלָם <small>(תהלים עג, יב)</small>. ופירוש בחגוי בבקעי הסלע. או הוא מן <b>חוּג</b> הָאָרֶץ <small>(ישעיה מ, כב)</small>. ויונתן תרגם <b>בְּשִׁינֵי כֵיפָא</b>.
<h3>חגר</h3>
<b>וְחָגַרְתָּ</b> אֹתָם אַבְנֵט <small>(שמות כט, ט)</small>, שְׁאֵרִית חֵמֹת <b>תַּחְגֹּר</b> <small>(תהלים עו, יא)</small>, כלומר תחגור ותאסור אותם שלא יעשו בחמתם שהיתה להם על ירושלים, החגירה היא הקשירה והאסירה. ופירוש הפסוק כִּי חֲמַת אָדָם תּוֹדֶךָּ <small>(שם)</small>, המזמור נאמר בנבואה על מחנה אשור כשחנה על ירושלם וזהו שאמר בחחלת המזמור נוֹדָע בִּיהוּדָה אֱלֹהִים <small>(שם ב)</small>, ואומר וַיְהִי בְשָׁלֵם סֻכּוֹ <small>(שם ג)</small>, והיא ירושלים, כי עד ירושלם לא נודע אלהים במלחמות כי כל ארץ ישראל כבש וכשבא לירושלם ודבר גבוהות כנגד השם או נודע אלהים והיה גדול שמו כמו שאמר וַיַּךְ בְּמַחֲנֵה אַשּׁוּר <small>(מלכים ב' יט, לה)</small>. ואמר כשתעשה נקמה במחנה אשור או חמת אדם תודך מי שהיתה חמתו אליך ומתרגז כנגדך על כרחו יודך ותשוב חמתו הודאה לך, ואז שארית חמות תחגור כלומר הנשארים ממלכי אומות העולם שהיה להם חמה על ירושלים אז תחגור ותאסור חמתם שיראו ממך מאשר ישמעו שעשית במחנה אשור. וזהו שאמר בסוף המזמור יִבְצֹר רוּחַ נְגִידִים נוֹרָא לְמַלְכֵי אָרֶץ <small>(תהלים עו, יג)</small> כשיבצור ויקטוף רוח נגידים כמו שאמר כָּל גִּבּוֹר חַיִל וְנָגִיד וְשָׂר בְּמַחֲנֵה מֶלֶךְ אַשּׁוּר <small>(דברי הימים ב' לב, כא)</small>, אז יהיה <b>נוֹרָא לְמַלְכֵי אָרֶץ</b>. או יהיה פירוש <b>חֲמַת אָדָם תּוֹדֶךָּ</b> על המצרים ואנשי כוש שהיו עם אשור במחנה כשראו המכה הגדודלה ההיא שבו לדת היהודים ועליהם נאמר יְגִיעַ מִצְרַיִם וּסְחַר כּוּשׁ <small>(ישעיה מה, יד)</small>, ועליהם נאמר מִזְבֵּחַ לַי"י בְּתוֹךְ אֶרֶץ מִצְרָיִם וכל הפרשׁה <small>(ישעיה יט, יט)</small>. מָתְנֵיכֶם <b>חֲגֻרִים</b> <small>(שמות יב, יא)</small>, <b>חָגוּר</b> כְּלֵי מִלְחָמָה <small>(שופטים יח, יא)</small>, <b>חֲגוֹר</b> חַרְבְּךָ עַל יָרֵךְ גִּבּוֹר <small>(תהלים מה, ד)</small>, אֱלִי כִּבְתוּלָה <b>חֲגֻרַת</b> שַׂק <small>(יואל א, ח)</small>, <b>וְחִגְרוּ</b> שַׂקִּים <small>(יחזקאל ז, יח)</small>. וטעם הפעול בענין החגירה כמו לובש ולבוש שאנו עתידים לבאר. <b>והתאר</b> <b>חֲגוֹרֵי</b> אֵזוֹר בְּמָתְנֵיהֶם <small>(יחזקאל כג, טו)</small>, בחלם. <b>והשם</b> <b>וַחֲגוֹר</b> נָתְנָה לַכְּנַעֲנִי <small>(משלי לא, כד)</small>. וב<b>ה"א</b> הנקבה וְתַחַת <b>חֲגוֹרָה</b> נִקְפָּה <small>(ישעיה ג, כ)</small> <b>בַּחֲגֹרָתוֹ</b> אֲשֶׁר בְּמָתְנָיו <small>(מלכים א' ב, ה)</small>. והקבוץ וַיַּעֲשׂוּ לָהֶם <b>חֲגֹרֹת</b> <small>(בראשית ג, ז)</small>. ומשקל אחר מַחֲגֹרֶת שֹק <small>(ישעיה ג, כד)</small>, ענין כלם אזור. <b>וְיַחְגְּרוּ</b> מִמִּסְגְּרוֹתָם <small>(שמואל ב' כב, מו)</small>, יתנועעו מכבליהם שהם בהם כלומר מכובד כבליהם יפסחו. ובדברי רבותינו ז"ל <small>(זבים פרק ג, משנה ג)</small> ישבו על הנסר ועל הספסל בזמן שהן מחגירין, פירוש בזמן שהן מתנועעין שבזמן שרגילי הם פסיל אינן שוין שהאחת קצרה מחברתה וכשאדם יושב עליו יתנועע ויתנודד אילך ואילך כמו החגר. ויש מפרשים אותו שהוא כמו הפוך <b>וְיַחְגְּרוּ</b> מתרגום וּמֵחֲדָרִים אֵימָה <small>(דברים לב, כה)</small> <b>וּמִתְוָנַיָא חַרְגַת מוֹתָא</b>, ופירושו ויפחדו ממסגרותיהם. וכן תרגם יונתן <b>וִיזוּעוּן מִבִּירְנְיָתֵהוֹן</b>.
<h3>חדד</h3>
<b>וְחַדּוּ</b> מִזְּאֵבֵי עֶרֶב <small>(חבקוק א, ח)</small>.<b> והתאר</b> וַיָּשֶׂם פִּי כְּחֶרֶב<b> חַדָּה</b> <small>(ישעיה מט, ב)</small>. <b>והשם</b> <b>חַדּוּדֵי</b> חָרֶשׂ <small>(איוב מא, כב)</small>. <b>ושלא נזכר פועלו מהנוסף</b> [הָפְעַל] חֶרֶב <b>הוּחַדָּה</b> וְגַם מְרוּטָה <small>(יחזקאל כא, יד)</small>, לְמַעַן טְבֹחַ טֶבַח <b>הוּחַדָּה</b> <small>(יחזקאל כא, טו)</small>, ענין החדוד ידוע בדברי רבותינו ז"ל <small>(שבת לב ע"א)</small> נפל תורא חדדו סכיני. ועוד אמרו <small>(שבת סג ע"א)</small> שני תלמידי חכמים המחדדים זה את זה בהלכה ענין החריפות והדקות. ועוד אמרו <small>(כלים פרק ד, משנה א)</small> החרש שאינו יכול לעמד מפני אזנו או מפני שהיה בו חדור וחדור מכריע טהור. פירוש שהכלי חד מתחתיו ואינו יכול לישב. ויתכן להיות מן הענין הזה בַּרְזֶל בְּבַרְזֶל <b>יָחַד</b> וְאִישׁ<b> יַחַד</b> פְּנֵי רֵעֵהוּ <small>(משלי כז, יז)</small>, ואף על פי שאינו מן השרש הזה.
<h3>חדה</h3>
<b>וַיִּחַדְּ</b> יִתְרוֹ <small>(שמות יח, ט)</small>, על משקל <b>וַיִּחַן</b> שָׁם יִשְׂרָאֵל <small>(שמות יט, ב)</small>, משפטו <b>וַיַּחֲדֶּה</b> ודגש <b>דלי"ת</b> <b>וַיִּחַדְּ</b> לתיקון הקריאה בעבור שהמלה <b>מלעיל</b>. <b>והשם</b> עֹז <b>וְחֶדְוָה</b> בִּמְקֹמוֹ <small>(דברי הימים א' טז, כז)</small>, כִּי <b>חֶדְוַת</b> י"י הִיא מָעֻזְּכֶם <small>(נחמיה ח, י)</small>. <b>והפעל הכבד ממנו</b> [הִפְעִיל]<b> תְּחַדֵּהוּ</b> בְשִׂמְחָה <small>(תהלים כא, ז)</small>, ענינם ענין שמחה. ויתכן להיות מזה השרש והענין אַל <b>יִחַדְּ</b> בִּימֵי שָׁנָה <small>(איוב ג, ו)</small>. ומן השרש הזה בַּרְזֶל בְּבַרְזֶל <b>יָחַד</b> וְאִישׁ <b>יַחַד</b> פְּנֵי רֵעֵהוּ <small>(משלי כז, יז)</small>, אבל הם מהענין שהקדמנו בשרש <b>חָדַד</b>.
<h3>חדל</h3>
עַד כִּי <b>חָדַל</b> לִסְפֹּר <small>(בראשית מא, מט)</small>, <b>חָדְלוּ</b> גִבּוֹרֵי בָבֶל לְהִלָּחֵם <small>(ירמיה נא, ל)</small>, <b>חָדְלוּ</b> רֹגֶז <small>(איוב ג, טז)</small>, פירוש חדלו מעשות רוגז. הַקֹּלוֹת <b>יֶחְדָּלוּן</b> <small>(שמות ט, כט)</small>, <b>חָדַל</b> שְׁאוֹן עַלִּיזִים <small>(ישעיה כד, ח)</small>, כִּי לֹא <b>יֶחְדַּל</b> אֶבְיוֹן מִקֶּרֶב הָאָרֶץ <small>(דברים טו, יא)</small>, <b>חֲדַל</b> מִמֶּנּוּ וְנַעַבְדָה אֶת מִצְרָיִם <small>(שמות יד, יב)</small>, <b>חִדְלוּ</b> לָכֶם מִן הָאָדָם <small>(ישעיה ב, כב)</small>, <b>מֵחֲדֹל</b> לְהִתְפַּלֵּל בַּעַדְכֶם <small>(שמואל א' יב, כג)</small>. <b>והתאר</b> <b>חָדֵל, וַחֲדַל</b> אִישִׁים <small>(ישעיה נג, ג)</small>. <b>והפעל הכבד</b> [הִפְעִיל] <b>הֶחֳדַלְתִּי</b> אֶת דִּשְׁנִי <small>(שופטים ט, ט)</small>. וקמץ ה<b>חי"ת</b> לתפארת הענין ידוע. עִם יוֹשְׁבֵי <b>חָדֶל</b> <small>(ישעיה לח, יא)</small>. פירוש יושבי הזמן, והוא כמו הפוך מִמְתִים <b>מֵחֶלֶד</b> <small>(תהלים יז, יד)</small>.<b> והתאר ממנו</b> מֶה <b>חָדֵל</b> אָנִי <small>(תהלים לט, ה)</small>. ויש מפרשים מזה שְׁעֵה מֵעָלָיו<b> וְיֶחְדָּל</b> <small>(איוב יד, ו)</small>.
<h3>חדק</h3>
כִּמְשֻׂכַת<b> חָדֶק</b> <small>(משלי טו, יט)</small>, טוֹבָם <b>כְּחֵדֶק</b> <small>(מיכה ז, ד)</small>, בחמש נקודות. אמר כי הטוב שבהם הוא כחדק והוא קוץ ממיני הקוצים.
<h3>חדר</h3>
<b>חֶדֶר בְּחֶדֶר</b> לְהֵחָבֵה <small>(מלכים א' כב, כה)</small>, וְאֶל <b>חֶדֶר</b> הוֹרָתִי <small>(שיר השירים ג, ד)</small>, בשש נקודות. וַיָּבֹא <b>הַחַדְרָה</b> <small>(בראשית מג, ל)</small>. ומשקל אחר <b>וּבַחֲדַר</b> מִשְׁכָּבְךָ <small>(שמות ז, כח)</small>. ויכשר להיות משניהם <b>וּמֵחֲדָרִים</b> אֵימָה <small>(דברים לב, כה)</small>, <b>חַדְרֵי</b> בָטֶן <small>(משלי יח, ח)</small>, אִישׁ <b>בְּחַדְרֵי</b> מַשְׂכִּיתוֹ <small>(יחזקאל ח, יב)</small>.<b> וְחַדְרֵי</b> תֵמָן <small>(איוב ט, ט)</small>, רצונו לומר פאתי תימן. וכתב החכם רבי אברהם אבן עזרא ז"ל כי הם הככבים שהם בפאת נגב הגלגל הגדול. ובעבור כי היושבים בפאת צפון לא יראו אותם הככבים כן קראם חדרי כאילו הם במקום נחבא. וכן מִן <b>הַחֶדֶר</b> תָּבוֹא סוּפָה <small>(איוב לז, ט)</small>. והפעל מזה<b> הַחֹדֶרֶת</b> לָהֶם <small>(יחזקאל כא, יט)</small>, רוצה לומר האורבת להם בחדר.
<h3>חדשׁ</h3>
[פִּעֵל] <b>וְחִדְּשׁוּ</b> עָרֵי חֹרֶב <small>(ישעיה סא, ד)</small>, <b>תְּחַדֵּשׁ</b> עֵדֶיךָ נֶגְדִּי <small>(איוב י, יז)</small>. <b>וההתפעל</b> <b>תִּתְחַדֵּשׁ</b> כַּנֶּשֶׁר נְעוּרָיְכִי <small>(תהלים קג, ה)</small>. <b>והתאר</b> וְאֵין כָּל <b>חָדָשׁ</b> תַּחַת הַשָּׁמֶשׁ <small>(קהלת א, ט)</small>, וְיָשָׁן מִפְּנֵי <b>חָדָשׁ</b> תּוֹצִיאוּ <small>(ויקרא כו, י)</small>, כִּי יִקַּח אִישׁ אִשָּׁה <b>חֲדָשָׁה</b> <small>(דברים כד, ה)</small>, וְהוּא חָגוּר<b> חֲדָשָׁה</b> <small>(שמואל ב' כא, טז)</small>, פירוש חרב חדשה. וכן וּמַאֲכָלוֹ <b>בְּרִאָה</b> <small>(חבקוק א, טז)</small> שפירושו שה בריאה, וַאֲנִי <b>תְפִלָּה</b> <small>(תהלים קט, ד)</small>, איש תפלה, והדומים להם. <b>חֲדָשִׁים</b> לַבְּקָרִים <small>(איכה ג, כג)</small>. ורוצה לומר באשה חדשה שתהיה חדשה אצלו פרט למחזיר גרושתו, אבל אלמנה וגרושת אחר במשמע. וכל ענין החדוש ידוע. ונקרא <b>הַחֹדֶשׁ</b> כן על חדוש הירח שמתחדש בו. ונקראו כל השלשים יום בכלל חדש. ונקרא יום הראשון לבדו חדש, מָחָר <b>חֹדֶשׁ</b> <small>(שמואל א' כ, יח)</small>, לֹא <b>חֹדֶשׁ</b> וְלֹא שַׁבָּת <small>(מלכים ב' ד, כג)</small>, וְהָיָה מִדֵּי <b>חֹדֶשׁ בְּחָדְשׁוֹ</b> <small>(ישעיה סו, כג)</small>, בַּשַּׁבָּתוֹת <b>וּבֶחֳדָשִׁים</b> <small>(יחזקאל מו, ג)</small>. כל אלו והדומים להם על יום הראשון בלבד. אבל בְּיוֹם <b>הַחֹדֶשׁ</b> הַשֵּׁנִי <small>(שמואל א' כ, לד)</small>, הוא שם על כלו ופירושו יום שני מהחדש. ואדוני אבי ז"ל פירוש <b>לֹא חֹדֶשׁ וְלֹא שַׁבָּת</b> כל השלשים יום כלומר לא עבר עדיין חדש ולא אפילו שבוע שראית אותו. <b>חֹדֶשׁ</b> יָמִים <small>(במדבר יא, כ)</small>, <b>חֹדֶשׁ</b> יָמִים שלמים והוא שלשים יום. עַתָּה יֹאכְלֵם <b>חֹדֶשׁ</b> אֶת חֶלְקֵיהֶם <small>(הושע ה, ז)</small>, החדש שנגזר עליהם והוא חדש אב. וכן <b>בְּחָדְשָׁהּ</b> יִמְצָאוּנְהָ <small>(ירמיה ב, כד)</small>, בחדש שנגזר עליה שלא תוכל להנצל מכף מבקשיה. ואדוני אבי ז"ל פירוש <b>בְּחָדְשָׁהּ</b> מקור, כלומר למה לא ייעפו כל מבקשיה? כי בכל עת ימצאו אותה בחדושה כאילו עתה מתחלת לרוץ לפניהם.
<h3>חוב</h3>
חֲבֹלָתוֹ <b>חוֹב</b> יָשִׁיב <small>(יחזקאל יח, ז)</small>, הוא המלוה. ורבותינו ז"ל הרגילו הרבה בזה הלשון. ומזה השרש והענין <b>פעל כבד</b> [פִּעֵל] <b>וְחִיַּבְתֶּם</b> אֶת רֹאשִׁי לַמֶּלֶךְ <small>(דניאל א, י)</small>, כי כל אדם שיש לו דין לשלם הן ממון הן מגוף יקרא חייב. וכן רבותינו ז"ל ערבו הלשון בין לחובת הממון בין לחובת הגוף וקראו לזה ולזה חייב <small>(בבא קמא פרק ג, משנה א, חגיגה פרק א, משנה א)</small>.
<h3>חוג</h3>
חֹק <b>חָג</b> עַל פְּנֵי מָיִם <small>(איוב כו, י)</small>, פירוש סבב. <b>והשם</b> הַיּשֵׁב עַל <b>חוּג</b> הָאָרֶץ <small>(ישעיה מ, כב)</small>, פירוש גלגל הסובב הארץ. וכן <b>וְחוּג</b> שָׁמַיִם יִתְהַלָּךְ <small>(איוב כב, יד)</small>, בְּחוּקוֹ <b>חוּג</b> <small>(משלי ח, כז)</small>. ושם הכלי שמתארין ומכוונין בו העגולה<b> וּבַמְּחוּגָה</b> יְתָאֳרֵהוּ <small>(ישעיה מד, יג)</small>, <b>קונפ"ש</b> בלע"ז.
<h3>חוד</h3>
<b>חוּדָה חִידָתְךָ</b> וְנִשְׁמָעֶנָּה <small>(שופטים יד, יג)</small>, <b>אָחוּדָה</b> נָּא לָכֶם<b> חִידָה</b> <small>(שופטים יד, יב)</small>, <b>חוּד חִידָה</b> וּמְשֹׁל מָשָׁל <small>(יחזקאל יז, ב)</small>, ענין הכל דבר סתום שיבינו המבינים דבר אחר מתוך אותו הדבר.
<h3>חוה</h3>
<b>אֲחַוֶּה</b> דֵּעִי אַף אָנִי <small>(איוב לב, י)</small>, <b>אֲחַוְךָ</b> שְׁמַע לִי <small>(איוב טו, יז)</small> ונפל ממנו הדגש. כַּתַּר לִי זְעֵיר <b>וַאֲחַוֶּךָּ</b> <small>(איוב לו, ב)</small>. <b>והשם</b> ב<b>אל"ף</b> נוספת <b>וְאַחֲוָתִי</b> בְּאָזְנֵיכֶם <small>(איוב יג, יז)</small>, הכל ענין הגדה. <b>חַוֹּת</b> יָאִיר <small>(במדבר לב, מא)</small>, אֶת <b>חַוֹּתֵיהֶם</b> <small>(שם)</small> נפרש בשרש <b>חיה</b>.
<h3>חוז</h3>
וַיַּנְחֵם אֶל <b>מְחוֹז</b> חֶפְצָם <small>(תהלים קז, ל)</small>, ענינו כמו מדינה או פלך. או יהיה ענינו גבול. וכתב אדוני אבי ז"ל מזה וְיֹדְעָו [וְיֹדְעָיו] לֹא <b>חָזוּ</b> יָמָיו <small>(איוב כד, א)</small>, כמו לא גבלו. וכן הוא <b>מְחוֹז חֶפְצָם,</b> גבול. וכן בערבי <b>חו"ז</b>.
<h3>חוח</h3>
בַּמְּעָרוֹת <b>וּבַחֲוָחִים</b> <small>(שמואל א' יג, ו)</small>, פירוש במצדות או הדומה להם. וכן אמר התרגום <b>וְאִטַמָרוּ עַמָא בִּמְעָרָתָא וּבִמְצָדָתָא</b>. וכבר פירשתי <b>חוֹחַ</b> עָלָה בְיַד שִׁכּוֹר <small>(משלי כו, ט)</small>, כְּשׁוֹשַׁנָּה בֵּין <b>הַחוֹחִים</b> <small>(שיר השירים ב, ב)</small>, בשרש <b>חח</b>.
<h3>חוט</h3>
<b>כְּחוּט</b> הַשָּׁנִי שִׂפְתֹתַיִךְ <small>(שיר השירים ד, ג)</small>, ידוע ותרגום פְּתִיל תְּכֵלֶת <small>(במדבר טו, לח)</small> <b>חוּטָא דִתְכֶלְתָּא</b>.
<h3>חול</h3>
לֹא <b>חַלְתִּי</b> וְלֹא יָלַדְתִּי <small>(ישעיה כג, ד)</small>, כִּי <b>חָלָה</b> גַּם יָלְדָה צִיּוֹן <small>(ישעיה סו, ח)</small>,<b> חוּלִי</b> וָגֹחִי <small>(מיכה ד, י)</small>, וַתִּרְעַשׁ הָאָרֶץ<b> וַתָּחֹל</b> <small>(ירמיה נא, ט)</small> בחולם מפני ההעמדה,<b> חוּל</b> תָּחיּל [<b>תָּחוּל</b>] <small>(יחזקאל ל, טז)</small>, בשורק, הָרִינוּ<b> חַלְנוּ</b> <small>(ישעיה כו, יח)</small>. כִּי <b>חָלָה</b> לְטוֹב <small>(מיכה א, יב)</small>, פירוש כי חלה בעבור הטוב שהיה לה טרם זה. ורבי יונה הכניס זה בענין <b>תּוֹחֶלֶת</b>. הִכִּיתָה אֹתָם וְלֹא <b>חָלוּ</b> <small>(ירמיה ה, ג)</small>, מִלִּפְנֵי אָדוֹן <b>חוּלִי</b> אָרֶץ <small>(תהלים קיד, ז)</small>, והוא צווי במקום <b>תי"ו</b> <b>א</b>'<b>י</b>'<b>ת</b>'<b>ן</b>. ופירוש <b>מִלִּפְנֵי אָדוֹן חוּלִי אָרֶץ</b> כלומר משיב המשורר כנגד השאלה ואומר וה שתחולי לפני אדון הוא, שהוא אדון על הכל ודין הוא שיחולו הנבראים ממנו כי הוא אדון על הכל. והשיב השאלה על הארץ שהיא כוללת הים והירדן והגבעות וההרים. ויש לפרש <b>חוּלִי</b> מקור וה<b>יו"ד</b> לכנוי והיה דינו מלרע ובא מלעיל מפני מלת ארץ שהיא מלעיל. והטעם כאילו הארץ משיבה לשאלה ואמרה חולי ונוסי ורקדי הוא מלפני אדון שיש לו כח ליבש מי הים והירדן כמו שיש לו כח גם כן להפוך הצור שהוא יבש לח ויהפכנו לאגם מים כי הוא אדון הכל לעשות כל דבר והפכו כחמר ביד היוצר. <b>והפעל הכבד</b> [הִפְעִיל] מִפָּנָיו <b>יָחִילוּ</b> עַמִּים <small>(יואל ב, ו)</small>, <b>וַיָּחֶל</b> מְאֹד מֵהַמּוֹרִים <small>(שמואל א' לא, ג)</small>, אִם מִפָּנַי לֹא <b>תָחִילוּ</b> <small>(ירמיה ה, כב)</small>, וּלְאִשָּׁה מַה <b>תְּחִילִין</b> <small>(ישעיה מה, י)</small>, <b>וַיָּחֵלּוּ</b> מְּעָט מִמַּשָּׂא מֶלֶךְ שָׂרִים <small>(הושע ח, י)</small>, והדגש תמורת <b>יו"ד</b> <b>יָחִילוּ</b>. או הוא מענין <b>תְּחִלָּה</b> ומשרשו, כלומר עתה יחלו להתרעם ולהתאונן מעט ממשא מלך ושרים ועוד יתרעמו ויתאוננו יותר כשיהיו בגלות. ואשר הוא עובר לאחר קוֹל י"י <b>יָחִיל</b> מִדְבָּר <b>יָחִיל</b> י"י מִדְבַּר קָדֵשׁ <small>(תהלים כט, ח)</small>. <b>יָחִילוּ</b> דְרָכָו [דְרָכָיו] בְּכָל עֵת <small>(תהלים י, ה)</small>, פירוש דרכי הרשע יחילו העניים בכל עת. ורבי יונה הכניס זה בענין <b>תּוֹחֶלֶת</b>. <b>ופועל כבד אחר</b> [פעלל] והוא המרובע קוֹל י"י <b>יְחוֹלֵל</b> אַיָּלוֹת <small>(תהלים כט, ט)</small>, והמקור <b>חֹלֵל</b> אַיָּלוֹת תִּשְׁמֹר <small>(איוב לט, א)</small>, וְאֶל שָׂרָה<b> תְּחוֹלֶלְכֶם</b> <small>(ישעיה נא, ב)</small>, בסגול ה<b>למ"ד</b>, כלומר שחוללה אתכם. והוא עתיד במקום עבר. <b>והפעל</b> <b>מְחוֹלֶלֶת</b> תַּנִּין <small>(ישעיה נא, ט)</small>, <b>והפעול</b> וְהוּא <b>מְחֹלָל</b> מִפְּשָׁעֵנוּ <small>(ישעיה נג, ה)</small>. <b>וההתפעל</b> כָּל יְמֵי רָשָׁע הוּא <b>מִתְחוֹלֵל</b> <small>(איוב טו, כ)</small>. ואפשר שיהיה כמהו וְסַעַר <b>מִתְחוֹלֵל</b> <small>(ירמיה כג, יט)</small>. <b>ושלא נזכר פועלו מהנוסף</b> [הָפְעַל] <b>הֲיוּחַל</b> אֶרֶץ בְּיוֹם אֶחָד <small>(ישעיה סו, ח)</small>. <b>והתאר</b> כִּי קוֹל <b>כְּחוֹלָה</b> שָׁמַעְתִּי <small>(ירמיה ד, לא)</small>, בפלס <b>טוֹבָה</b>. <b>והשם</b> <b>חִיל</b> כַּיּוֹלֵדָה <small>(ירמיה ו, כד)</small>. וב<b>ה"א</b> הנקבה וַאֲסַלְּדָה <b>בְחִילָה</b> <small>(איוב ו, י)</small>.<b> והשם</b> בהכפל <b>וְחַלְחָלָה</b> בְּכָל מָתְנַיִם <small>(נחום ב, יא)</small>. <b>וההתפעל</b> <b>וַתִּתְחַלְחַל</b> הַמַּלְכָּה <small>(אסתר ד, ד)</small>. וכל אשר זכרנו הם ענין חיל וידוע הוא. וענין אחר <b>וְחָלָה</b> חֶרֶב בְּעָרָיו <small>(הושע יא, ו)</small>, וְלֹא <b>חָלוּ</b> בָהּ יָדָיִם <small>(איכה ד, ו)</small>, <b>יָחֻלוּ</b> עַל רֹאשׁ יוֹאָב <small>(שמואל ב' ג, כט)</small>, עַל רֹאשׁ רְשָׁעִים<b> יָחוּל</b> <small>(ירמיה כג, יט)</small>, פירוש יפול ויחנה.<b> וההתפעל</b> וְסַעַר <b>מִתְחוֹלֵל</b> <small>(שם)</small>. ופירוש<b> וְלֹא חָלוּ בָהּ יָדָיִם</b> ולא חנו בה המחנות והחיילות כי כמו רגע נהפכה. ופירש רבי יונה מזה הענין יֵשׁ רָעָה <b>חוֹלָה</b> <small>(קהלת ה, יב)</small>, והוא <b>תאר</b> בפלס <b>טוֹבָה</b> כלומר רעה נופלת על בני אדם. ויפה פירש. וענין אחר <b>וַיָּחֶל</b> עוֹד שִׁבְעַת יָמִים אֲחֵרִים <small>(בראשית ה, י)</small>, עַל כֵּן לֹא <b>יָחִיל</b> טוּבוֹ <small>(איוב כ, כא)</small>, טוֹב<b> וְיָחִיל</b> וְדוּמָם <small>(איכה ג, כו)</small>, כלומר טוב שיחיל ויהיה דומם לתשועת י"י. ואפשר להיות ויחיל תאר משרש <b>יָחִיל</b> בפלס <b>שָֹרִיד</b>, ויהיה פירוש הפסוק שיהיה האדם <b>טוֹב וְיָחִיל וְדוּמָם</b> לתשועת י"י. <b>וַיָּחִילוּ</b> עַד בֹּוֹשׁ <small>(שופטים ג, כה)</small>, וענינם ענין תוחלת. וכתב אדוני אבי ז"ל פעל קל מזה כִּי <b>חָלָה</b> לְטוֹב <small>(מיכה א, יב)</small>, ויורה על זה כִּי יָרַד רָע מֵאֵת י"י <small>(שם)</small>, כמו כִּי טוֹב קִוִּיתִי וַיָּבֹא רָע <small>(איוב ל, כו)</small>. ויש לשום מזה העיקר דּוֹם לַי"י <b>וְהִתְחוֹלֵל</b> לוֹ <small>(תהלים לז, ז)</small>, ויהיה מענין <b>תּוֹחֶלֶת</b> או מענין <b>חִיל כיולדה</b>. וכן דִּין לְפָנָיו <b>וּתְחוֹלֵל</b> לוֹ <small>(איוב לה, יד)</small>. והחכם רבי יהודה שם אותו מן הכפולים. וענין אחר <b>חֹלְלָה</b> יָדוֹ נָחָשׁ בָּרִיחַ <small>(איוב כו, יג)</small>, רוּחַ צָפוֹן <b>תְּחוֹלֵל</b> גָּשֶׁם <small>(משלי כה, כג)</small>,<b> וַתְּחוֹלֵל</b> אֶרֶץ וְתֵבֵל <small>(תהלים צ, ב)</small>, רַב<b> מְחוֹלֵל</b> כֹּל <small>(משלי כו, י)</small>, ופירוש הפסוק הקדוש ברוך הוא שהוא רב ואדון על הכל מחולל כל העולם לפיכך זן אותם כולם כאחד וזה הוא שאמר וְשֹׂכֵר כְּסִיל וְשֹׂכֵר עֹבְרִים <small>(שם)</small> כלומר הכסילים והעוברים על מצותיו זן אותם כמו החכמים והצדיקים. ואמר בו לשון <b>שְֹכַר</b> כי הוא יתברך זן ומפרנס אותם כאילו הוא חייב לזונם כאדם שחייב לתת שכרו לשכיר. ועוד אפרשנו בשרש <b>שָֹכַר</b> בעזרת הבורא. וַתִּשְׁכַּח אֵל <b>מְחֹלֲלֶךָ</b> <small>(דברים לב, יח)</small>. <b>ושלא נזכר פועלו</b> בְּאֵין תְּהֹמוֹת <b>חוֹלָלְתִּי</b> <small>(משלי ח, כד)</small>, הֵן בְּעָווֹן <b>חוֹלָלְתִּי</b> <small>(תהלים נא, ז)</small>, וְלִפְנֵי גְבָעוֹת <b>חוֹלָלְתָּ</b> <small>(איוב טו, ז)</small>, הָרְפָאִים<b> יְחוֹלָלוּ</b> <small>(איוב כו, ה)</small>, ענינם ענין יצירה. והכניס רבי יונה בזה הענין <b>חוּלִי</b> אָרֶץ <small>(תהלים קיד, ז)</small>, וה<b>יו"ד</b> בו נוספת. ועוד הכניס בזה השרש לָחוּל <b>בַּמְּחֹלוֹת</b> <small>(שופטים כא, כא)</small>, מן <b>הַמְּחֹלְלוֹת</b> אֲשֶׁר גָּזָלוּ <small>(שופטים כא, כג)</small>. וטוב הוא לשומם מפעלי הכפל. ועוד אפרשם בשרש <b>חָלַל</b>. ומן השרש הזה <b>כַחוֹל</b> אֲשֶׁר עַל שְׂפַת הַיָּם <small>(יהושע יא, ד)</small>, <b>וְכַחוֹל</b> אַרְבֶּה יָמִים <small>(איוב כט, יח)</small>. וראיתי בספר מדויק ירושלמי <b>וְכַחוֹל אַרְבֶּה יָמִים</b> בשורק לנהררעי ובחולם למערבאי.
<h3>חום</h3>
וְכָל שֶׂה <b>חוּם</b> בַּכְּשָׂבִים <small>(בראשית ל, לב)</small>, שחור. והנכון אצלי כי <b>חום</b> משרש <b>חָמַם</b> ושם אפרשנו.
<h3>חוס</h3>
אַתָּה <b>חַסְתָּ</b> עַל הַקִּיקָיוֹן <small>(יונה ד, י)</small>, לֹא <b>חָסָה</b> עָלַיִךְ עַיִן <small>(יחזקאל טז, ה)</small>, <b>יָחֹס</b> עַל דַּל וְאֶבְיוֹן <small>(תהלים עב, יג)</small>, לֹא <b>תָחוֹס</b> עֵינֶךָ <small>(דברים כה, יב)</small>, וְלֹא <b>תָחוֹס</b> עֵינִי <small>(יחזקאל ה, יא)</small>, כלם בחולם, ואחד בא לבדו בשורק, לֹא <b>תָחוּס</b> עֵינָם <small>(ישעיה יג, יח)</small>, וכל <b>אָחוּס</b> <small>(ירמיה יג, יד: יחזקאל כד, יד: יונה ד, יא)</small> בשורק. <b>וַתָּחָס</b> עֵינִי עֲלֵיהֶם מִשַּׁחֲתָם <small>(יחזקאל כ, יז)</small>, <b>וַתָּחָס</b> עָלֶיךָ <small>(שמואל א' כד, יא)</small>, פירושו ותחס עיני או נפשי. <b>חוּסָה</b> י"י עַל עַמֶּךָ <small>(יואל ב, יז)</small>, ענינם ענין חמלה.
<h3>חוץ</h3>
וַיֹּצִאֻהוּ וַיַּנִּחֻהוּ <b>מִחוּץ</b> לָעִיר <small>(בראשית יט, טז)</small>, <b>בַּחוּץ</b> תַּעֲמֹד <small>(דברים כד, יא)</small>, <b>הַחוּצָה</b> אֶל הָעָיִן <small>(בראשית כד, כט)</small>, ענינם ידוע. וכן <b>חוּץ</b> מִמֶּנִּי <small>(קהלת ב, כה)</small>, שפירושו זולתי והכל ענין אחד. וכן חָכְמוֹת<b> בַּחוּץ</b> תָּרֹנָּה <small>(משלי א, כ)</small>, שפירושו שוק, וְנָתֹן לוֹ כִכַּר לֶחֶם לַיּוֹם <b>מִחוּץ</b> הָאֹפִים <small>(ירמיה לז, כא)</small>, <b>וְכַחוּץ</b> לַעֹבְרִים <small>(ישעיה נא, כג)</small>, שׁוֹטְטוּ <b>בְּחוּצוֹת</b> יְרוּשָׁלַם <small>(ירמיה ה, א)</small>, <b>וְחוּצוֹת</b> תָּשִׂים לְךָ בְדַמֶּשֶׂק <small>(מלכים א' כ, לד)</small>, שפירושם שווקים הכל עם ענין הראשון ענין אחד. <b>והתאר</b> <b>ממנו</b> בַּפְּנִימִי <b>וּבַחִיצוֹן</b> <small>(יחזקאל מא, יז)</small>. וכן וּפְטוּרֵי צִצִּים מִלִּפְנִים <b>וְלַחִיצוֹן</b> <small>(מלכים א' ו, כט)</small>, לִפְנִימָה <b>וְלַחִיצוֹן</b> <small>(מלכים א' א' ו,. ואף על פי שמלפנים ולפנימה אינם תאר, <b>וְלַחִיצוֹן</b> הוא <b>תאר</b>, והוא תאר להיכל שהיה חיצון מהדביר. ולנקבה אֶל הֶחָצֵר <b>הַחִיצוֹנָה</b> <small>(יחזקאל מ, יז)</small>. אבל וְאֶת מְבוֹא הַמֶּלֶךְ <b>הַחִיצוֹנָה</b> <small>(מלכים ב' טז, יח)</small> הוא כמו החיצון כי הוא מלעיל ה<b>זק"ף</b> ב<b>צד"י</b> וה<b>ה"א</b> נוספת.
<h3>חור</h3>
<b>חוּר</b> כַּרְפַּס וּתְכֵלֶת <small>(אסתר א, ו)</small>, לבן. וכן אמרו רבותינו ז"ל <small>(מגילה יב ע"א)</small> מטת מילת לבנה הציע להם. תְּכֵלֶת<b> וָחוּר</b> <small>(אסתר ח, טו)</small>. והפעל ממנו בהראות <b>עי"ן</b> הפעל וְלֹא עַתָּה פָּנָיו <b>יֶחֱוָרוּ</b> <small>(ישעיה כט, כב)</small>. ותרגום <b>לָבָן</b> <small>(בראשית ל, לה)</small> <b>חִוָּר</b>. וכנה הבושת על דרך הלובן כי האדם שיש לו בושה יתלבנו פניו. וכן אמרו רבותינו ז"ל <small>(בבא מציעא נח ע"ב)</small> המלבין פני חברו ברבים. ורבי יונה פירש מזה הענין וְאֹרְגִים <b>חוֹרָי</b> <small>(ישעיה יט, ט)</small>, כלומר בגדים לבנים. וכן סַלֵּי <b>חֹרִי</b> <small>(בראשית מ, טז)</small>. וטוב הוא שיהיה סלי הרי לבן, כלומר סלים עשויים מן המקלות המקולפות והם לבנים אחר הקילוף. אבל הוא פירוש על דרך הרחוק. ופירש מזה הענין עוד בֶּן <b>חוֹרִים</b> <small>(קהלת י, יז)</small>. וְאֵת כָּל <b>חֹרֵי</b> יְהוּדָה וִירוּשָׁלָם <small>(ירמיה כז, כ)</small>, וָאָרִיבָה אֶת <b>הַחֹרִים</b> <small>(נחמיה ה, ז)</small>, <b>חֹרֶיהָ</b> וְאֵין שָׁם מְלוּכָה <small>(ישעיה לד, יב)</small>, ואמר כי השרים והגדולים יכנום בלשון ישמעאל בלשון לובן. וענין אחר וַיִּקֹּב <b>חֹר</b> בְּדַלְתּוֹ <small>(מלכים ב' יב, י)</small>, וַיְמַלֵּא טֶרֶף <b>חֹרָיו</b> <small>(נחום ב, יג)</small>, <b>חֹרֵי</b> עָפָר וְכֵפִים <small>(איוב ל, ו)</small>, מִן <b>הַחֹרִים</b> אֲשֶׁר הִתְחַבְּאוּ שָׁם <small>(שמואל א' יד, יא)</small>. ובשורק עַל <b>חֻר</b> פָּתֶן <small>(ישעיה יא, ח)</small>, הָפֵחַ <b>בַּחוּרִים</b> כֻּלָּם <small>(ישעיה מב, כב)</small>, וידוע הוא. ויתכן לפרש מזה הענין וְאֹרְגִים <b>חוֹרָי</b> <small>(ישעיה יט, ט)</small>, כלומר בגדים נקובים בעת אריגתן לנוי. או אמר זה על הרשתות שהם נקבים נקבים. וכן ענין הפרשה כמו שאמר וּפֹרְשֵׂי מִכְמֹרֶת עַל פְּנֵי מַיִם <small>(ישעיה יט, ח)</small>, וכן סַלֵּי <b>חֹרִי</b> <small>(בראשית מ, טז)</small>, סלים נקובים כי כן יעשו אותם. ועור נפרשנו בשרש <b>חרר</b>. והחכם רבי יהודה ורבי יונה הכניסו בזה השרש <b>וְחָרָה</b> נְחֻשְׁתָּהּ <small>(יחזקאל כד, יא)</small>, וְעַצְמִי <b>חָרָה</b> מִנִּי חֹרֶב <small>(איוב ל, ל)</small>, <b>חָרוּ</b> ישְׁבֵי אֶרֶץ <small>(ישעיה כד, ו)</small>, והנכון והישר אצלי לשומם מפעלי הכפל.
<h3>חושׁ</h3>
<b>וְחָשׁ</b> עֲתִדֹת לָמוֹ <small>(דברים לב, לה)</small> <b>חַשְׁתִּי</b> וְלֹא הִתְמַהְמָהְתִּי <small>(תהלים קיט, ס)</small>, כְּנֶשֶׁר <b>חָשׁ</b> לֶאֱכוֹל <small>(חבקוק א, ח)</small>, <b>חוּשָׁה</b> לְעֶזְרָתִי <small>(תהלים לח, כג)</small>, <b>וַתַּחַשׁ</b> עַל מִרְמָה רַגְלִי <small>(איוב לא, ה)</small>, כִּי מִי יֹאכַל וּמִי <b>יָחוּשׁ</b> חוּץ מִמֶּנִּי <small>(קהלת ב, כה)</small>. <b>והתאר</b> נֵחָלֵץ<b> חֻשִׁים</b> <small>(במדבר לב, יז)</small>. <b>והפעל הכבד</b> [הִפְעִיל] <b>אָחִישָׁה</b> מִפְלָט לִי <small>(תהלים נה, ט)</small>, אֲנִי י"י בְּעִתָּהּ <b>אֲחִישֶׁנָּה</b> <small>(ישעיה ס, כב)</small>. <b>והשם</b> כִּי גָז <b>חִישׁ</b> וַנָּעֻפָה <small>(תהלים צ, י)</small>, ענינם ענין מהירות. ויש מפרשים <b>ומי יָחוּשׁ</b> מענין חוששין בדברי רבותינו ז"ל <small>(פסחים ט ע"א)</small> כלומר מי יהיה חושש להתענג ולאכול ולשמוח יותר ממני.
<h3>חזז</h3>
י"י עֹשֶׂה <b>חֲזִיזִים</b> <small>(זכריה י, א)</small>, וְדֶרֶךְ <b>לַחֲזִיז</b> קֹלוֹת <small>(איוב כח, כו)</small>. ויש לומר שהם משרש חָזָה בשקל <b>הֲגִיגִי</b> מן <b>הָגָה</b>. ויתכן לפרשם שהם אלו שרואה אותם אדם מבהיקין קודם שיבא הרעם מעט והם שקורין <b>איילוצר"ש</b> [<b>לַמְפִּיזַ"ר</b>] בלע"ז. אבל רבותינו ז"ל פירשו כמו ענן כמו שאמרו <small>(בראשית רבה, פרשה יג)</small> חמשה שמות נקראו לו <b>אד, עב, ענן, נשיא, חזיז</b>. ועוד אמרו <small>(תענית ט ע"ב)</small> מאי חזיזין? אמר רבי יהודה פורחות...מאי פורחות? אמר רב פפא עיבא קלישתא דתותי עיבא סמיכתא.
<h3>חזה</h3>
יִשְׂמַח צַדִּיק כִּי <b>חָזָה</b> נָקָם <small>(תהלים נח, יא)</small>, וְזֶה <b>חָזִיתִי</b> וַאֲסַפֵּרָה <small>(איוב טו, יז)</small>, כֻּלְּכֶם <b>חֲזִיתֶם</b> <small>(איוב כו, יב)</small>, אֲשֶׁר אֲנִי <b>אֶחֱזֶה</b> לִּי <small>(איוב יט, כז)</small>. וְעִם שְׁאוֹל עָשִׂינוּ <b>חֹזֶה</b> <small>(ישעיה כח, טו)</small>, פירשו רבי יונה כן, כבר שמנו צופה עם שאול שיודיענו עת בואו ובקרבת עתו נדחה אותו. שְׂמֹאול בַּעֲשׂתוֹ וְלֹא <b>אָחַז</b> <small>(איוב כג, ט)</small>, <b>וְתַחַז</b> בְּצִיּוֹן עֵינֵינוּ <small>(מיכה ד, יא)</small>. ובהראות <b>למ"ד</b> הפעל רָמָה יָדְךָ בַּל <b>יֶחֱזָיוּן</b> <small>(ישעיה כו, יא)</small>. <b>והשם</b> בהראות <b>למ"ד</b> הפעל מַשָּׂא גֵּיא <b>חִזָּיוֹן</b> <small>(ישעיה כב, א)</small>.<b> כְּחֶזְיוֹן</b> לָיְלָה <small>(איוב כ, ח)</small>. והקבוץ<b> מֵחֶזְיוֹנוֹת</b> לָיְלָה <small>(איוב ד, יג)</small>, <b>וּמֵחֶזְיֹנוֹת</b> תְּבַעֲתַנִּי <small>(איוב ו, יד)</small>. ומבלי הראות ה<b>יו"ד חָזוֹן</b> נִרְאָה אֵלַי <small>(דניאל ח, א)</small>. ומשקל אחר <b>בַּמַּחֲזֶה</b> לֵאמֹר <small>(בראשית טו, א)</small>. ובלשון נקבה <b>וּמֶחֱזָה</b> אֶל <b>מֶחֱזָה</b> <small>(מלכים א' ז, ד)</small>, ויונתן תרגם <b>וּזְוִי לָקֳבֵיל זְוִי</b>. ומשקל אחר כָּל נְבִיאֵו [נְבִיאֵי] כָל <b>חֹזֶה</b> לֵאמֹר <small>(מלכים ב' יז, יג)</small>, ויתכן כי כמהו וְעִם שְׁאוֹל עָשִׂינוּ <b>חֹזֶה</b> <small>(ישעיה כח, ט)</small>, כלומר מחזה עשינו עם שאול וברית כרתנו עמו שלא יקחנו. ומשקל אחר <b>וּבַחֲזוֹת</b> יֶעְדֹּי [יֶעְדּוֹ] <b>הַחֹזֶה</b> <small>(דברי הימים ב' ט, כט)</small>. ומשקל אחר חָזוּת קשׁה <small>(ישעיה כא, ב)</small>, <b>וְחָזוּתְכֶם</b> אֶת שְׁאוֹל <small>(ישעיה כח, יח)</small>, כלם ענין ראיה. ותרגום <b>רָאָה</b> <small>(בראשית כט, י)</small> <b>חֲזָא</b> יש מהם ראיה ממש ויש מהם מראה הנבואה. עַל דִּבְרֵי <b>חוֹזָי</b> <small>(דברי הימים ב' לג, יט)</small>, כמו חוזים, כמו וְאֹרְגִים <b>חוֹרָי</b> <small>(ישעיה יט, ט)</small>, והדומים להם כמו שכתבנו בחלק הדקדוק. וענין אחר בֵּית אֲבָנִים <b>יֶחֱזֶה</b> <small>(איוב ח, יז)</small>, פירושו יסתבך מן קֶרֶן <b>חָזוּת</b> <small>(דניאל ח, ה)</small>. והחכם רבי יהודה הכניס <b>וְעִם שְׁאוֹל עָשִׂינוּ חֹזֶה</b> בענין <b>בֵּית אֲבָנִים יֶחֱזֶה</b> ולא ידענו מה היתה דעתו בענינם. וַיִּקַּח מֹשֶׁה אֶת <b>הֶחָזֶה</b> <small>(ויקרא ח, כט)</small>, <b>חֲזֵה</b> הַתְּנוּפָה <small>(ויקרא ז, לד)</small>. והקבוץ וַיָּשִׂימוּ אֶת הַחֲלָבִים עַל <b>הֶחָזוֹת</b> <small>(ויקרא ט, כ)</small>, וידוע הוא.
<h3>חזק</h3>
וַיְהִי כִּי <b>חָזַק</b> יִשְׂרָאֵל <small>(שופטים א, כח)</small>, וּדְבַר הַמֶּלֶךְ <b>חָזַק</b> עַל יוֹאָב <small>(דברי הימים א' כא, ד)</small>, אִם <b>תֶּחֱזַק</b> אֲרָם מִמֶּנִּי <small>(שמואל ב' י, יא)</small>, <b>חֲזַק</b> וֶאֱמָץ <small>(יהושע א, ו)</small>, <b>חֲזַקְתַּנִי</b> וַתּוּכָל <small>(ירמיה כ, ז)</small>, פירוש חזקת ממני. <b>יֶחֱזְקוּ</b> מִמְּךָ <small>(שמואל ב' י, יא)</small>, בסגול ה<b>חי"ת</b>, פֶּן <b>יֶחְזְקוּ</b> מוֹסְרֵיכֶם <small>(ישעיה כח, כב)</small>, בשוא ה<b>חי"ת</b>. לְחָבְשָׁהּ <b>לְחָזְקָהּ</b> <small>(יחזקאל ל, כא)</small>, במפיק ה<b>ה"א</b> פירוש להתחזק בה. ואשר הוא יוצא מן הקל וַיָּצַר לוֹ וְלֹא <b>חֲזָקוֹ</b> <small>(דברי הימים ב' כח, כ)</small>, וכן לחזקה לחזק אותה. ויש לפרש ולא חזקי ולא חזק ממנו, או לא חזק לפניו ויהיה פירוש חזק על אחז. ואם הוא יוצא יהיה פירושו כי השם יתברך לא חזק אחז לפניו. או פירושו ולא <b>חֲזָקוֹ</b> מלך אשור. ואמר כן לפי ששלח אחז אל מלכי אשור לעזור לו אמר לא די שלא חזקו אלא שבא עליו והצר לו. וזה הפירוש הוא הנכון. <b>והשם</b> וְהִשְׁמַדְתִּי <b>חֹזֶק</b> מַמְלְכוֹת הַגּוֹיִם <small>(חגי ב, כב)</small>, הֲלוֹא <b>בְחָזְקֵנוּ</b> <small>(עמוס ו, יג)</small>. ובתוספת <b>ה"א</b> וְאִם לֹא לָקַחְתִּי <b>בְחָזְקָה</b> <small>(שמואל א' ב, טז)</small>, וּלְכֹל אֲשֶׁר יֵצֵא עַל הַבַּיִת <b>לְחָזְקָה</b> <small>(מלכים ב' יב, יג)</small>. ומשקל אחר <b>בְּחֶזְקַת</b> הַיָּד <small>(ישעיה ח, יב)</small>, <b>וּכְחֶזְקָתוֹ</b> גָּבַהּ לִבּוֹ עַד לְהַשְׁחִית <small>(דברי הימים ב' כו, טז)</small>. או יהיה מקור. ומשקל אחר אֶרְחָמְךָ י"י<b> חִזְקִי</b> <small>(תהלים יח, ב)</small>, ה<b>חי"ת</b> בחירק כמו מן <b>סֵתֶר, סִתְרִי</b>. <b>והתאר</b> <b>הֶחָזָק</b> הוּא הֲרָפֶה <small>(במדבר יג, יח)</small>, <b>בְּחָזָק</b> יָבוֹא <small>(ישעיה מ, י)</small>, פירושו בחיל חזק וחילו הוא זרועו, והוא שאמר וּזְרֹעוֹ מֹשְׁלָה לוֹ <small>(שם)</small>. <b>ותאר במקום פעל</b> וַדָוִד הֹלֵךְ <b>וְחָזֵק</b> <small>(שמואל ב' ג, א)</small>, וַיְהִי קוֹל הַשֹּׁפָר הוֹלֵךְ<b> וְחָזֵק</b> מְאֹד <small>(שמות יט, יט)</small>. <b>והפעל הכבד</b> [פִּעֵל] <b>חִזְּקוּ</b> פְנֵיהֶם מִסֶּלַע <small>(ירמיה ה, ג)</small>, כִּי <b>חִזַּק</b> בְּרִיחֵי שְׁעָרָיִךְ <small>(תהלים קמז, יג)</small>, הַאֲרִיכִי מֵיתָרַיִךְ וִיתֵדֹתַיִךְ <b>חַזֵּקִי</b> <small>(ישעיה נד, ב)</small>, וַאֲנִי <b>אֲחַזֵּק</b> אֶת לִבּוֹ <small>(שמות ד, כא)</small>,<b> וַיְחַזֵּק</b> חָרָשׁ אֶת צֹרֵף <small>(ישעיה מא, ז)</small>, לֹא <b>חִזְּקוּ</b> הַכֹּהֲנִים אֶת בֶּדֶק הַבָּיִת <small>(מלכים ב' יב, ז)</small>. <b>ופעל כבד אחר</b> [הִפְעִיל] <b>הַחֲזֵק</b> מִלְחַמְתְּךָ אֶל הָעִיר <small>(שמואל ב' יא, כה)</small>, וְעַל יָדָם <b>הֶחֱזִיקוּ</b> <small>(נחמיה ג, ה)</small>, כלומר החזיקו המלאכה,<b> הַחֲזִיקוּ</b> הַמִּשְׁמָר <small>(ירמיה נא, יב)</small>, <b>הַחֲזִיקִי</b> מַלְבֵּן <small>(נחום ג, יד)</small>, כלומר החזיקו מלאכת מלבן. כִּי <b>הֶחֱזִיק</b> עַד לְמָעְלָה <small>(דברי הימים ב' כו, ח)</small>, ופירושו החזיק מלכותו. ויש בזה הפעל שהוא קשור עם <b>בי"ת</b> וענינו שיחזיק עצמו בדבר לתקף אותו בחזקה,<b> וְהַחֲזִיקִי</b> אֶת יָדֵךְ בּוֹ <small>(בראשית כא, יח)</small>. והוא כענין אחיזה. וכן <b>וַיַּחֲזִיקוּ</b> הָאֲנָשִׁים בְּיָדוֹ <small>(בראשית יט, טז)</small>, עֹדְךָ <b>מַחֲזִיק</b> בְּתֻמָּתֶךָ <small>(איוב ב, ט)</small>, וְעוֹדְךָ <b>מַחֲזִיק</b> בָּם <small>(שמות ט, ב)</small>, אֲשֶׁר <b>הֶחֱזַקְתִּיךָ</b> מִקְצוֹת הָאָרֶץ <small>(ישעיה מא, ט)</small>, כלומר החזקתי בך. וכן שַׁמָּה <b>הֶחֱזִקָתְנִי</b> <small>(ירמיה ח, כא)</small>, החזיקה בי. כִּי <b>הֶחֱזִיקֵךְ</b> חִיל <small>(מיכה ד, ט)</small>, החזיק בך. או יבא בלא קשר <b>בי"ת</b> פעמים כמו לשון <b>אֲחִיזָה</b> שיבא ב<b>בי"ת</b> ובלא <b>בי"ת</b>, וכן <b>הַחֲזֵק</b> מָגֵן וְצִנָּה <small>(תהלים לה, כ)</small>. וב<b>למ"ד</b> במקום <b>בי"ת</b> <b>וְהֶחֱזִיק</b> לוֹ וְנָשַׁק לוֹ <small>(שמואל ב' טו, ה)</small>. <b>וההתפעל</b> <b>וְהִתְחַזַּקְתֶּם</b> וּלְקַחְתֶּם <small>(במדבר יג, כ)</small>, <b>וַיִּתְחַזֵּק</b> יִשְׂרָאֵל <small>(בראשית מח, ב)</small>, בצרי. ובפתח חֲזַק<b> וְנִתְחַזַּק</b> <small>(שמואל ב' י, יב)</small>. וכן בא בהפסק בפתח עַל מַמְלֶכֶת אָבִיו <b>וַיִּתְחַזַּק</b> <small>(דברי הימים ב' כא, ד)</small>. ובענין מה שיכיל הכלי <b>מַחֲזִיק</b> בַּתִּים שְׁלֹשֶׁת אֲלָפִים יָכִיל <small>(דברי הימים ב' ב' ד,. ורבותינו ז"ל הרגילו זה הלשון באמרם <small>(ברכות מ ע"א)</small>, כלי ריקן מחזיק מלא אינו מחזיק וזולת זה הרבה.
<h3>חזר</h3>
וְאֶת <b>הַחֲזִיר</b> <small>(ויקרא יא, ז)</small>, ידוע. ובמשנה נשתמשו הרבה בזה השרש בלשון חזרה.
<h3>חטא</h3>
<b>חָטָא</b> יִשְׂרָאֵל <small>(יהושע ז, יא)</small>, <b>חֵטְא חָטְאָה</b> יְרוּשָׁלַם <small>(איכה א, ח)</small>, שְׁאוֹל <b>חָטָאוּ</b> <small>(איוב כד, יט)</small>, פירושו עד שאול חטאו כלומר עד שימותו, <b>וְחָטָאת</b> עַמֶּךָ <small>(שמות ה, טז)</small>, בחלוף <b>ה"א</b> הנקבה ב<b>תי"ו</b> והרפות ה<b>אל"ף</b>. בְּכָל חֵטְא אֲשֶׁר <b>יֶחֱטָא</b> <small>(דברים יט, טו)</small>, וָאֶחְשׂךְ גַּם אָנֹכִי אוֹתְךָ <b>מֵחֲטוֹ</b> לִי <small>(בראשית כ, ו)</small>, ב<b>ו"ו</b> תמורת ה<b>אל"ף</b> <b>למ"ד</b> הפעל. <b>חֹטִאים</b> לַי"י לֶאֱכֹל עַל הַדָּם <small>(שמואל א' יד, לג)</small>, ה<b>אל"ף</b> נחה. <b>וְחֹטְאִי</b> חֹמֵס נַפְשׁוֹ <small>(משלי ח, לו)</small>, פירושו חוטא לי. <b>והתאר</b> הִנֵּה עֵינֵי אֲדֹנָי י"י בַּמַּמְלָכָה <b>הַחַטָּאָה</b> <small>(עמוס ט, ח)</small>, רָעִים <b>וְחַטָּאִים</b> לי"י <small>(בראשית יג, יג)</small>, וְהָיִיתִי אֲנִי וּבְנִי שְׁלֹמֹה <b>חַטָּאִים</b> <small>(מלכים א' א, כא)</small>, כלומר ידמה שנהיה חטאים לפניך שלא יהיה לנו בענין המלוכה דבר. ויש מפרשים כי הוא כינוי לדוד דרך מוסר רוצה לומר כי החטא יהיה על דוד וכמהו<b> וְחָטָאת</b> עַמֶּךָ <small>(שמות ה, טז)</small>, וְאֹיְבֵינוּ יִלְעֲגוּ לָמוֹ <small>(תהלים פ, ז)</small>, וַיָּמִירוּ אֶת כְּבוֹדָם <small>(תהלים קו, כ)</small>. <b>והשם</b> בְּכָל חֵטְא אֲשֶׁר <b>יֶחֱטָא</b> <small>(דברים יט, טו)</small>, רַק <b>חֲטָאֵי</b> יָרָבְעָם בֶּן נְבָט <small>(מלכים ב' י, כט)</small>. ובתוספת ה<b>ה"א</b> <b>חֲטָאָה</b> גְדֹלָה <small>(שמות לב, כא)</small>. ובהדגש וְכַעֲבוֹת הָעֲגָלָה <b>חַטָּאָה</b> <small>(ישעיה ה, יח)</small>, וָפֶשַׁע<b> וְחַטָּאָה</b> <small>(שמות לד, ז)</small>, ובהרפות ה<b>אל"ף</b> וחלוף ה<b>ה"א</b> ב<b>תי"ו</b> וְנוֹדְעָה <b>הַחַטָּאת</b> <small>(ויקרא ד, יד)</small>. <b>והפעל הכבד</b> [הִפְעִיל] פֶּן <b>יַחֲטִיאוּ</b> אֹתְךָ לִי <small>(שמות כג, לג)</small>, אֲשֶׁר <b>הֶחֱטִיא</b> אֶת יִשְׂרָאֵל <small>(מלכים ב' ג, ג)</small>. ובא חסר ה<b>אל"ף</b> אֲשֶׁר <b>הֱחֱטִי</b> [<b>הֱחֱטִיא</b>] אֶת יִשְׂרָאֵל בָּהּ הָלָךְ <small>(מלכים ב' יג, ו)</small> דאַךְ לֹא סָרוּ <small>(שם)</small>. וכן לְמַעַן<b> הַחֲטִי</b> [<b>הַחֲטִיא</b>] אֶת יְהוּדָה <small>(ירמיה לב, לה)</small>. <b>מַחֲטִיאֵי</b> אָדָם בְּדָבָר <small>(ישעיה כט, כא)</small>, אֶל הַשַּׂעֲרָה וְלֹא <b>יַחֲטִא</b> <small>(שופטים כ, טז)</small>, כלומר יחטיא האבן. <b>ופעל הכבד אחר</b> [פִּעֵל] אָנֹכִי <b>אֲחַטֶּנָּה</b> <small>(בראשית לא, לט)</small>, כלומר שיהיה החטא עלי ואשלם לך כמוה. ונקרא הקרבן שמביאין על החטא על שמו בִּמְקוֹם אֲשֶׁר תִּשָּׁחֵט הָעֹלָה תִּשָּׁחֵט <b>הַחַטָּאת</b> <small>(ויקרא ו, יח)</small>. ובא חסר ה<b>אל"ף</b> וּשְׂעִיר עִזִּים אֶחָד <b>לְחַטָּת</b> <small>(במדבר טו, כד)</small>.<b> וְחִטְּאוּ</b> אֶת הַמִּזְבֵּחַ <small>(יחזקאל מג, כב)</small>, פירוש יסיר חטא האדם בעבודת המזבח. הַכֹּהֵן <b>הַמְחַטֵּא</b> אֹתָהּ <small>(ויקרא ו, יט)</small>, העובר עבודותיה ונעשית החטאת על ידו ומסיר חטא האדם בה. וכן וַיִּשְׁחָטֵהוּ <b>וַיְחַטְּאֵהוּ</b> <small>(ויקרא ט, טו)</small>. ועל הדרך הזה <b>ההתפעל</b> הוּא <b>יִתְחַטָּא</b> בוֹ <small>(במדבר יט, יב)</small>, כלומר יסיר חטאתו בהזאתו, <b>תִּתְחַטְּאוּ</b> בַּיּוֹם הַשְּׁלִישִׁי <small>(במדבר לא, יט)</small>, מִשְּׁבָרִים<b> יִתְחַטָּאוּ</b> <small>(איוב מא, יז)</small>, פירוש מכל שברים אחרים יהיו נקיים כשיזכירו גבורת לויתן. ועור נפרשו בשרש <b>שָׁבַר</b>. וְכָל בֶּגֶד וְכָל כְּלִי עוֹר וְכָל מַעֲשֵׂה עִזִּים וְכָל כְּלִי עֵץ <b>תִּתְחַטָּאוּ</b> <small>(במדבר לא, כ)</small> איננו יוצא כאשר חשבו אנשים אלא עומד כמשפט כל התפעל. ולפי שאמר למעלה <b>תִּתְחַטְּאוּ</b> <small>(במדבר לא, כ)</small> אתם ושביכם אמר ועם כל בגד וכל מעשה עזים וכל כלי עץ תתחטאו, כי לא תהיה טהרתם שלימה עד שיטהרו עמכם גם כל הבגדים והכלים. זֹאת תִּהְיֶה <b>חַטַּאת</b> מִצְרָיִם<b> וְחַטַּאת</b> כָּל הַגּוֹיִם <small>(זכריה יד, יט)</small> עונש החטאת שחטאו. ובזה הדרך כִּי לֹא שָׁלֵם עֲוֹן הָאֱמֹרִי עַד הֵנָּה <small>(בראשית טו, טז)</small>, עונש העון.
<h3>חטב</h3>
וְלֹא <b>יַחְטְבוּ</b> מִן הַיְּעָרִים <small>(יחזקאל לט, י)</small>, <b>מֵחֹטֵב</b> עֵצֶיךָ <small>(דברים כט, י)</small>, ענין כריתה. <b>והפעול מהכבד</b> <b>מְחֻטָּבוֹת</b> תַּבְנִית הֵיכָל <small>(תהלים קמד, יב)</small>. ורבי יונה פירש בענין אחר <b>חֲטֻּבוֹת</b> אֵטוּן מִצְרָיִם <small>(משלי ז, טז)</small>, <b>כְזָוִיֹּת מְחֻטָּבוֹת</b>, כלומר גבוהות ונשאות. ותרגום <b>הֶאֱמִירְךָ</b> הַיּוֹם <small>(דברים כו, יח)</small> <b>חָטְבָךְ</b>. ולפי דעתי אין להוציאו מהענין הראשון, ופירוש <b>חֲטֻּבוֹת אֵטוּן מִצְרָיִם</b> שב אל הערש ואמר כי ערשה בדיו חטובות ומתוקנות במעצר ובמחוגה וכיוצא בהם מהכלים שמתקנין בהן המטות. וכן כְזָוִיֹּת מְחֻטָּבוֹת, כי מנהג העולם לבנות זרות הבית אבנים חטובות אבני גזית אף על פי שכל הבית בנויה באבנים שלבות, הזויות עושים אבני גזית ומחטבות היטב עד שידמו כל אבני הזויות מרוב חטיבותן ביושר כאילו כלם אבן אחת ודמה הבנות ששוות וישרות בקומתן לזויות.
<h3>חטם</h3>
וּתְהִלָּתִי <b>אֶחֱטָם</b> לָךְ <small>(ישעיה מח, ט)</small>, רוצה לומר בעבור תהלתי אאריך חוטמי לך כמו שאמר אַאֲרִיךְ אַפִּי <small>(שם)</small> כי האף והחמה יקרא גם כן חוטם.
<h3>חטף</h3>
<b>וַחֲטַפְתֶּם</b> לָכֶם <small>(שופטים כא, כא)</small>, יֶאֱרֹב <b>לַחֲטוֹף</b> עָנִי <b>יַחְטֹף</b> עָנִי בְּמָשְׁכוֹ בְרִשְׁתּוֹ <small>(תהלים י, ט)</small>, ענין חטיפה היא לקיחת הדבר בכח ובמהירות.
<h3>חטר</h3>
וְיָצָא<b> חֹטֶר</b> מִגֶּזַע יִשָׁי <small>(ישעיה יא, א)</small>, בְּפִי אֱוִיל <b>חֹטֶר</b> גַּאֲוָה <small>(משלי יד, ג)</small>, תרגום מַטֶּה <small>(שמות ד, ב)</small> <b> חוּטְרָא</b>. ופירוש <b>חֹטֶר גַּאֲוָה</b> אומר כי בפי האויל מטה הגאוה שמדבר גאוה וגדולות על האנשים. ורבי יונה פירש בעבור דברים שידבר האויל יבוא עליו <b>חֹטֶר גַּאֲוָה</b>, כלומר שיכוהו מכות גדולות על דבריו.
<h3>חיי</h3>
וְאַרְפַּכְשַׁד<b> חַי</b> <small>(בראשית יא, יב)</small>, וַיִּהְיוּ כָּל יְמֵי אָדָם אֲשֶׁר <b>חַי</b> <small>(בראשית ה, ה)</small>, <b>וָחַי</b> בָּהֶם <small>(ויקרא יח, ה)</small>, וְאִם בַּת הִוא <b>וָחָיָה</b> <small>(שמות א, טז)</small>, ומלת <b>וָחָיָה</b> ראויה להדגש. <b>והתאר</b> <b>חַי חַי</b> הוּא יוֹדֶךָ <small>(ישעיה לח, יט)</small>, <b>חַיִּים</b> כֻּלְּכֶם הַיּוֹם <small>(דברים ד, ד)</small>, אֲזַי <b>חַיִּים</b> בְּלָעוּנוּ <small>(תהלים קכד, ג)</small>, מַה לֶּעָנִי יוֹדֵעַ לַהֲלֹךְ נֶגֶד <b>הַחַיִּים</b> <small>(קהלת ו, ח)</small>, מַיִם <b>חַיִּים</b> <small>(ויקרא יד, ה)</small>. <b>והשם</b> בלשון <b>רבים</b> מָוֶת <b>וְחַיִּים</b> <small>(משלי יח, כא)</small>. ולא יפרד. <b>וְחַיִּים</b> לְנַעֲרוֹתֶיךָ <small>(משלי כז, כז)</small>, וַיִּהְיוּ <b>חַיֵּי</b> שָׂרָה <small>(בראשית כג, א)</small>, בנפול <b>יו"ד</b> השרש,<b> חֵי</b> פַרְעֹה אִם תֵּצְאוּ מִזֶּה <small>(בראשית מב, טו)</small>, <b>חֵי</b> נַפְשְׁךָ אֲדֹנִי <small>(שמואל א' א, כו)</small>. ויתכן<b> וְחֵי</b> אָחִיךָ עִמָּךְ <small>(ויקרא כה, לו)</small>, <b>פעל עבר</b> מזה השרש ובא בדרך פעל. <b>והשם עוד</b> אַלְמְנוּת <b>חַיּוּת</b> <small>(שמואל ב' כ, ג)</small>, הראוי בתשלומו <b>חַיְיוּת</b> בשקל <b>מַלְכוּת, פַּחְזוּת</b>. וענין כלם ידוע. ואפשר שרש כלם <b>חָיָה</b> כמו שכתב רבי יהודה.
<h3>חיה</h3>
<b>וְחָיִתָה</b> אַתָּה וּבֵיתֶךָ <small>(ירמיה לח, יז)</small>, <b>וְחָיְתָה</b> נַפְשִׁי בִּגְלָלֵךְ <small>(בראשית יב, יג)</small>, <b>חָיוּ</b> מִן הָאֲנָשִׁים הָהֵם <small>(במדבר יד, לח)</small>, לֹא אָמוּת כִּי <b>אֶחְיֶה</b> <small>(תהלים קיח, יז)</small>, י"י עֲלֵיהֶם<b> יִחְיוּ</b> <small>(ישעיה לח, טז)</small>, תרגום יונתן <b>יְיָ עַל כָּל מֵיתַיָא אֲמַרְתָּא לְאַחָיָאָה וּקְדָם כּוּלְהוֹן אַחְיֵיתָא רוּחִי וְאַחְיֵיתָנִי וְקַיֵימְתָּנִי.</b> <b>וַיְחִי</b> יַעֲקֹב <small>(בראשית מז, כח)</small>, אֲשֶׁר לֹא <b>תִחְיֶינָה</b> <small>(יחזקאל יג, יט)</small>. <b>והשם</b> אַלְמְנוּת <b>חַיּוּת</b> <small>(שמואל ב' כ, ג)</small>. ומשקל אחר וְלֹא יַשְׁאִירוּ <b>מִחְיָה</b> <small>(שופטים ו, ד)</small>, כִּי<b> לְמִחְיָה</b> שְׁלָחַנִי אֱלֹהִים לִפְנֵיכֶם <small>(בראשית מה, ה)</small>. ומשקל אחר <b>חַיַּת</b> יָדֵךְ מָצָאת <small>(ישעיה נז, י)</small>, כלומר ערב היה לך כמו המזונות לאדם על כן לא חלית. <b>והתאר</b> כִּי <b>חָיוֹת</b> הֵנָּה <small>(שמות א, יט)</small>. וכן <b>חַוָּה</b>, כִּי הִוא הָיְתָה אֵם כָּל <b>חָי</b> <small>(בראשית ג, כ)</small>, בהתחלף ה<b>יו"ד</b> ב<b>ו"ו</b> כדי שלא יתערב עם זֹאת <b>הַחַיָּה</b> אֲשֶׁר תֹּאכְלוּ <small>(ויקרא יא, ב)</small>. <b>והפעל הכבד</b> [הִפְעִיל] הִנֵּה <b>הֶחֱיָה</b> י"י אוֹתִי <small>(יהושע יד, י)</small>, אֹתְכָה הָרַגְתִּי וְאוֹתָהּ <b>הֶחֱיֵיתִי</b> <small>(במדבר כב, לג)</small>, <b>לְהַחֲיוֹת</b> רוּחַ שְׁפָלִים <small>(ישעיה נז, טו)</small>. <b>וכבד אחר</b> [פִּעֵל] וְנַפְשׁוֹ לֹא <b>חִיָּה</b> <small>(תהלים כב, ל)</small>, <b>הַחִיִּיתֶם</b> כָּל נְקֵבָה <small>(במדבר לא, טו)</small>, וּנְפָשׁוֹת לָכֶנָה <b>תְחַיֶּינָה</b> <small>(יחזקאל יג, יח)</small>, בְּקֶרֶב שָׁנִים <b>חַיֵּיהוּ</b> <small>(חבקוק ג, ב)</small>, פירוש ישראל שהוא פעלך חיה אותו בקרב שני הצרות. ובא מלת <b>חַיֵּיהוּ</b> שלם ב<b>למ"ד</b> הפעל שלא כמנהג כי הוא כתוב בשני <b>יו"ד</b>ין. ואפשר שיהיה שם כמו חייו. וכן מָגֵן <b>גִּבֹּרֵיהוּ</b> <small>(נחום ב, ד)</small> כמו <b>גִּבּוֹרָיו</b>, וְיוֹאָב <b>יְחַיֶּה</b> אֶת שְׁאָר הָעִיר <small>(דברי הימים א' יא, ח)</small>. ופירוש <b>יְחַיֶּה אֶת שְׁאָר הָעִיר</b> שסגר יואב שאר העיר, כי דור בנה מן המלוא ועד הסביב ויואב בנה חומת שאר העיר. ואמר בלשון חיות כי העיר ההרוסה כמו מתה. וכן<b> הַיְחַיּוּ</b> אֶת הָאֲבָנִים מֵעֲרֵמוֹת הֶעָפָר וְהֵמָּה שְׂרוּפוֹת <small>(נחמיה ג, לד)</small>. וכן במקום אחר בלשון רפואה כִּי עָלְתָה <b>אֲרוּכָה</b> לְחֹמוֹת יְרוּשָׁלַם <small>(נחמיה ד, א)</small>. ועוד וַיְרַפֵּא אֶת מִזְבַּח י"י <b>הֶהָרוּס</b> <small>(מלכים א' יח, ל)</small>. אֲשֶׁר <b>חִיּוּ</b> מִנְּשֵׁי יָבֵשׁ גִּלְעָד <small>(שופטים כא, יד)</small>, מְכַשֵּׁפָה לֹא <b>תְחַיֶּה</b> <small>(שמות כב, יז)</small>, <b>לְחַיּוֹת</b> זֶרַע <small>(בראשית ו, ג)</small>,<b> וּלְחַיּוֹתָם</b> בָּרָעָב <small>(תהלים לג, יט)</small>. ונקראת הנשמה <b>חַיָּה</b> לפי שהיא חיה לעולם ואיננה כמו הגוף. וכן הנפש הבהמית נקראה גם כן <b>חַיָּה</b>, וְזִהֲמַתּוּ <b>חַיָּתוֹ</b> לָחֶם <small>(איוב לג, כ)</small>,<b> וְחַיָּתָם</b> בַּקְּדֵשִׁים <small>(איוב לו, יד)</small>, וְחַיָּתֹי [<b>וְחַיָּתוֹ</b>] בָּאוֹר תִּרְאֶה <small>(איוב לג, כח)</small>, וְעוֹד <b>בַּחַיִּים חַיָּתָם</b> <small>(יחזקאל ז, יג)</small>, וְאִישׁ בַּעֲוֹנוֹ <b>חַיָּתוֹ</b> <small>(שם)</small>. ויש לפרש מזה<b> וְחַיָּתָם</b> לַדֶּבֶר הִסְגִּיר <small>(תהלים עח, נ)</small>. ויש מפרשים בהמתם ואמר זה על <b>דֶּבֶר</b> המקנה. ובענין הבריאות עַד <b>חֲיוֹתָם</b> <small>(יהושע ה, ח)</small>, וְיִמְרְחוּ עַל הַשְּׁחִין <b>וְיֶחִי</b> <small>(ישעיה לח, כא)</small>, אוֹ כִי יָשׁוּב הַבָּשָׂר<b> הַחַי</b> <small>(ויקרא יג, טז)</small>, פירוש הבריא,<b> וּמִחְיַת</b> בָּשָׂר חַי <small>(ויקרא יג, י)</small>, פירוש בריאות בשר החי. וְלֹא יִקַּח מִמְּךָ בָּשָׂר מְבֻשָּׁל כִּי אִם <b>חָי</b> <small>(שמואל א' ב, טו)</small>, פירושו נא. וכן אֲזַי <b>חַיִּים</b> בְּלָעוּנוּ <small>(תהלים קכד, ג)</small>, נִבְלָעֵם כִּשְׁאוֹל <b>חַיִּים</b> <small>(משלי א, יב)</small>, כְּמוֹ <b>חַי</b> כְּמוֹ חָרוֹן <small>(תהלים נח, י)</small>, ועוד נפרש הפסוק בשרש <b>סִיר</b>. כָּעֵת <b>חַיָּה</b> <small>(בראשית יח, יד)</small>, פירוש כעת הזאת השנה הבאה שתהיה חיה. וכן כֹּה <b>לֶחָי</b> <small>(שמואל א' כה, ו)</small>, לזמן החי כלומר בשנה הבאה שתהיו חיים. ותולה החיות בעת ובזמן להתמדת החיים בו. ויש מפרשים <b>כֹּה לֶחָי</b> לעשיר כי העני חשוב כמת. וכן מַה לֶּעָנִי יוֹדֵעַ לַהֲלֹךְ נֶגֶד <b>הַחַיִּים</b> <small>(קהלת ו, ח)</small>, נגד העשירים ואין צורך להוציאו ממשמעו. ויונתן תרגם <b>כֹּה לֶחָי</b> <b>כְּדֵין לְחַיָךְ</b> כלומר כה יהיה כל ימיך. ולדעת רבותינו ז"ל שקראו למילדת <b>חַיָּה</b> כמו שאמרו <small>(קידושין עד ע"א)</small> שלשה נאמין על הבכור אביו ואמו וחיה יתכן לפרש <b>חָיוֹת</b> הֵנָּה <small>(שמות א, יט)</small> מילדות, כלומר אינן צריכות למילדות אחרות כי הן עצמן מילדות. וכן קראו ליולדות <b>חַיָּה</b> כמו שאמרו <small>(יומא עג ע"ב)</small> והחיה תנעול את הסנדל וזולת זה. וטוב הוא לפרש מזה כָּעֵת <b>חַיָּה</b> <small>(בראשית יח, יד)</small> כלומר כעת הזאת תהיה יולדת, ופירוש אחר כן וְהִנֵּה בֵן לְשָׂרָה אִשְׁתֶּךָ <small>(שם)</small>. אֲשֶׁר נָתְנוּ חִתִּיתָם בְּאֶרֶץ <b>חַיִּים</b> <small>(יחזקאל לב, כד)</small>, וְנָתַתִּי צְבִי בְּאֶרֶץ <b>חַיִּים</b> <small>(יחזקאל כו, כ)</small>, אֶתְהַלֵּךְ לִפְנֵי י"י בְּאַרְצוֹת <b>הַחַיִּים</b> <small>(תהלים קטז, ט)</small>, פירשו בהם רבותינו ז"ל <small>(אבות דרבי נתן פרק לד)</small> ארץ ישראל נקראת ארץ החיים כמו שנקראת ארץ צבי. וכן אמרו רבותינו ז"ל <small>(כתובות קיא ע"א)</small>, ארץ שמתיה חיים. ויש לפרש כלם כמשמעם. זֹאת <b>הַחַיָּה</b> אֲשֶׁר תֹּאכְלוּ <small>(ויקרא יא, ב)</small>, בהמה בכלל חיה אבל אֲשֶׁר יָצוּד צֵיד <b>חַיָּה</b> אוֹ עוֹף <small>(ויקרא יז, יג)</small>, על החיה לבד לא על הבהמה כי אין לבהמה כסוי הדם. <b>חַיְתוֹ</b> יָעַר <small>(תהלים נ, י)</small>, ה<b>ו"ו</b> נוסף כי הראוי כמו גְּעַר <b>חַיַּת</b> קָנֶה. ונקראות העדה <b>חַיָּה, חַיָּתְךָ</b> יָשְׁבוּ בָהּ <small>(תהלים סח, יא)</small>, <b>חַיַּת</b> קָנֶה <small>(תהלים סח, לא)</small>, <b>וְחַיַּת</b> פְּלִשְׁתִּים <small>(שמואל ב' כג, יג)</small>. ופירוש<b> חַיַּת קָנֶה</b> העדה בעלת הקנים והם הרמחים. אַל תִּתֵּן <b>לְחַיַּת</b> נֶפֶשׁ תּוֹרֶךָ <small>(תהלים עד, יט)</small>, חסר הנסמך ופירושו אל תתן לעדת האויבים נפש תורך, והיא כנסת ישראל המשולה לתור כמו שהמשילה ליונה. ויש מפרשים <b>לְחַיַּת</b> שם מן וְשֹׁד בְּהֵמוֹת <b>יְחִיתַן</b> <small>(חבקוק ב, יז)</small> שהוא ענין השבר, ויהיה לחית שם בשקל <b>פַּנַּג, אַכּד, אַחַד</b>, שהם גם כן פתחין. וכן קבוץ הבתים ביחד כמו פרו וכיוצא בו שאינו מוקף ולא יכלו לבנותו כעיר יכנו אותו לקבוץ הבתים לבד <b>חַיָּה</b>, וַיֵּאָסְפוּ פְלִשְׁתִּים <b>לַחַיָּה</b> <small>(שמואל ב' כג, יא)</small>. ובתמורת ה<b>יו"ד</b> ב<b>ו"ו</b> <b>חַוֹּת</b> יָאִיר <small>(במדבר לב, מא)</small>. וכן פירש רבי יונה ואמר כי כן קראו בלשון ערב לקבוץ הבתים ביחד אל חי.
<h3>חיל</h3>
<b>חַיִל</b> גָּדוֹל מְאֹד מְאֹד <small>(יחזקאל לו, י)</small>,<b> חֵילִי</b> הַגָּדוֹל <small>(יואל ב, כה)</small>, <b>חֵיל</b> כַּשְׂדִּים <small>(ירמיה נב, ח)</small>, הֲנִיעֵמוֹ <b>בְחֵילְךָ</b> וְהוֹרִידֵמוֹ <small>(תהלים נט, יב)</small>, <b>וַחֲיָלִים</b> יְגַבֵּר <small>(קהלת י, י)</small>, בהראות <b>עי"ן</b> הפעל פירוש צבא. ויש מפרשים מזה וְגָלֻת <b>הַחֵל</b> הַזֶּה <small>(עבדיה א, כ)</small>, אף על פי שלא נכתב ב<b>יו"ד</b>. וכן תרגום יונתן <b>עַמָא הָדֵין</b>, ואם בא בדרך הסמיכות. וכן אֶל הַמֶּלֶךְ חִזְקִיָּהוּ <b>בְּחֵיל</b> כָּבֵד <small>(מלכים ב' יח, יז)</small>, כמו שֹׁמֵר מַה <b>מִּלֵּיל</b> <small>(ישעיה כא, יא)</small>, וְחִכֵּךְ כְּיֵין הַטּוֹב <small>(שיר השירים ז, י)</small>. ויתכן לפרש מזה יְהִי שָׁלוֹם <b>בְּחֵילֵךְ</b> <small>(תהלים קכב, ז)</small>, כלומר בעמך. ומזה עוד וְנָפַל בַּעֲצוּמָיו <b>חֵלכָּאִים</b> <small>(תהלים י, י)</small>, כי הוא שתי מלות בקריאה. וְיִשְׂרָאֵל עֹשֶׂה <b>חָיִל</b> <small>(במדבר כד, יח)</small>, הַמְאַזְּרֵנִי <b>חָיִל</b> <small>(תהלים יח, לג)</small>, עָשָׂה לִי אֶת <b>הַחַיִל</b> הַזֶּה <small>(דברים ח, יז)</small>, כי הוּא הַנֹּתֵן לְךָ כֹּחַ לַעֲשׂוֹת <b>חָיִל</b> <small>(דברים ח, יח)</small>, תְּאֵנָה וָגֶפֶן נָתְנוּ <b>חֵילָם</b> <small>(יואל ב, כב)</small>, וּבְרֹב <b>חֵילוֹ</b> לֹא יְמַלֵּט <small>(תהלים לג, יז)</small>, ענין חוזק ואומץ. וכבר כתבנו בשרש <b>גָּבַר</b>,<b> וַחֲיָלִים</b> יְגַבֵּר <small>(קהלת י, י)</small> מזה הענין. יִשָּׂא אֶת <b>חֵיל</b> דַּמֶּשֶׂק <small>(ישעיה ח, ד)</small>, וְאֶת כָּל <b>חֵילָם</b> וְאֶת כָּל טַפָּם <small>(בראשית לד, כט)</small>, <b>חֵילְךָ</b> כָל אוֹצְרוֹתֶיךָ <small>(ירמיה יז, ג)</small>, יִשְׂאוּ עַל כֶּתֶף עֲוָרִים [עֲיָרִים] <b>חֵילֵהֶם</b> <small>(ישעיה ל, ו)</small>, פירוש ממון ורכוש. ויתכן גם מזה הנותן לך כח לעשות חיל, <b>עָשָׂה לִי אֶת הַחַיִל הַזֶּה, וְיִשְׂרָאֵל עֹשֶׂה חָיִל</b>. אבל וַיַּאֲבֶל <b>חֵל</b> וְחוֹמָה <small>(איכה ב, ח)</small>, וַיִּשְׁפְּכוּ סֹלְלָה אֶל הָעִיר וַתַּעֲמֹד<b> בַּחֵל</b> <small>(שמואל ב' כ, טו)</small>, אֲשֶׁר <b>חֵיל</b> יָם <small>(נחום ג, ח)</small>, שִׁיתוּ לִבְּכֶם <b>לְחֵילָה</b> <small>(תהלים מח, יד)</small>, יְהִי שָׁלוֹם <b>בְּחֵילֵךְ</b> <small>(תהלים קכב, ז)</small>, כל אילו פירשו בהם החומה. ורבותינו ז"ל פירשו חיל החומה הקטנה החיצונה שלפני החומה הגדולה באמרם <small>(פסחים פו ע"א)</small> מאי חיל וחומה? אמר רבי חנינא שורא ובר שורא. ואפשר שקראו הפנימית חיל והחיצונה הקטנה חומה ויהיה פירוש <b>וַתַּעֲמֹד בַּחֵל</b> שהפילו החומה החיצונה ועמדה העיר <b>בחֵל</b> שהיא החומה הפנימית. ויתכן לפרש כי החפירה שהיא סביב החומה תקרא <b>חֵל</b> מתרגום בַּגָּיְא <small>(דברים ג, כט)</small> <b> בְחֵילָתָא</b>. ופירוש<b> וַתַּעֲמֹד בַּחֵל</b> ששפכו הסוללה ומלאו החפירה עפר ואבנים וזו היא שפיכת הסוללה על דעת המתרגם שתרגם <b>סֹלְלָה</b> <b>מַלְיָתָא</b> והוא צבור עפר מדברי רבותינו ז"ל <small>(בבא בתרא נד ע"א)</small>, מוליא בנצא, ואחר ששפכו הסוללה לא היה להם אלא להפיל החומה. ופירוש <b>וַתַּעֲמֹד בַּחֵל</b> כלומר ועמדה העיר להכבש לפי שמלאו החיל. וכן<b> בְּחֵל</b> יִזְרְעֶאל <small>(מלכים א' כא, כג)</small>, וְגָלֻת <b>הַחֵל</b> הַזֶּה <small>(עבדיה א, כ)</small>.
<h3>חין</h3>
<b>וְחִין</b> עֶרְכּוֹ <small>(איוב מא, ד)</small>, כתבו רבי יונה שרש בפני עצמו ופירשו חזקת ערכו, ואין לו חבר. ולפי דעתי שהוא כמו <b>חֵן</b>. ועוד אפרשנו בשרש <b>חנן</b>.
<h3>חיץ</h3>
וְהוּא בֹּנֶה<b> חַיִץ</b> <small>(יחזקאל יג, י)</small>, פירוש כותל וכן בדברי רבותינו ז"ל <small>(שביעית פרק ג, משנה ח)</small>, אבל עושה חיץ פירוש מחיצה. והוא הכותל בדבריהם.
<h3>חיק</h3>
<b>בַּחֵיק</b> יוּטַל אֶת הַגּוֹרָל <small>(משלי טז, לג)</small>, אֶל <b>חֵיק</b> בְּנֵיהֶם <small>(ירמיה לב, יח)</small>, ונכתב בלא<b> יו"ד</b> וְשֹׁחַד <b>בַּחֵק</b> חֵמָה עַזָּה <small>(משלי כא, יד)</small>, וּתְחַבֵּק <b>חֵק</b> נָכְרִיָּה <small>(משלי ה, כ)</small>. והמסורת אמר <b>ד</b>' חסרין בלשניהון. ויש ספרים אל <b>חֵק בְּנֵיהֶם</b> חסר. אֵשֶׁת <b>חֵיקֶךָ</b> <small>(דברים יג, ז)</small>, רצונו לומר השוכבת בחיקך. <b>וּבְחֵיקוֹ</b> תִשְׁכָּב <small>(שמואל ב' יב, ג)</small>, שָׂאֵהוּ<b> בְחֵיקֶךָ</b> <small>(במרבד יא, יב)</small>, <b>וּבְחֵיקוֹ</b> יִשָּׂא <small>(ישעיה מ, יא)</small>, יש מפרשים חיק בית הזרוע. וכן פירש אותו רבינו סעדיה ז"ל. וזה בארץ ישמעאל שבתי זרועותיהם רחבים ונושאים בהם כל דבר אבל בארץ אדום בתי הזרוע שלהם צרים וחוגרים במתניהם על לבושיהם ומה שמעל החגורה תוך הבגדים יקרא <b>חיק</b>. ופירוש <b>שָׂאֵהוּ בְחֵיקֶךָ</b> כי כן מנהג האומן לשאת היונק על חיקו וסומך אותו בזרועותיו. כָּלוּ כִלְיֹתַי <b>בְּחֵקִי</b> <small>(איוב יט, כז)</small> רצונו לומר בתוך מעי. <b>וּמֵחֵיק</b> הָאָרֶץ <small>(יחזקאל מג, יד)</small>, פירוש מאמצעיתה ומטבורה כמו שהחיק אמצע הגוף. וכן <b>וְהַחֵיק</b> לָּהּ אַמָּה סָבִיב <small>(יחזקאל מג, יז)</small>, המקום השוה הממוצע. וכן תרגום יונתן <b>וּמִתַּשְׁוֵית אַרְעָא</b> <small>(יחזקאל מג, יד)</small>,<b> וְתַשְׁוִיתָא לָהּ אַמְתָא סְחוֹר סְחוֹר</b> <small>(יחזקאל מג, יז)</small>. ורבותינו ז"ל פירשו <small>(עירובין ד ע"א)</small>, חיק האמה זה יסוד.
<h3>חך</h3>
<b>וְחֵךְ</b> אֹכֶל יִטְעַם לוֹ <small>(איוב יב, יא)</small>, <b>חִכּוֹ</b> מַמְתַּקִּים <small>(שיר השירים ה, טז)</small>, <b>וְחִכֵּךְ</b> כְּיֵין הַטּוֹב <small>(שיר השירים ז, י)</small>, אֶל <b>חִכְּךָ</b> שֹׁפָר <small>(הושע ח, א)</small>, ידוע. כֻּלֹּה <b>בְּחַכָּה</b> הֵעֲלָה <small>(חבקוק א, טו)</small>, כָּל מַשְׁלִיכֵי בַיְאוֹר<b> חַכָּה</b> <small>(ישעיה יט, ח)</small>, תִּמְשֹׁךְ לִוְיָתָן <b>בְּחַכָּה</b> <small>(איוב מ, כה)</small>, הוא כלי הברזל שמושכין בו הדגים <b>מושקל"ר</b> בלע"ז. ויתכן ששרש אלו המלות <b>חָכַךְ</b> והדגש מורה עליהם. ואדוני אבי ז"ל כתב כי שרש חך <b>חָנַךְ</b> והדגש ב<b>חִכּוֹ, חִכֵּךְ</b> בעבור ה<b>נו"ן</b>. וכן בערבי<b> חנ"ך</b>.
<h3>חכה</h3>
אַשְׁרֵי כָּל <b>חוֹכֵי</b> לוֹ <small>(ישעיה ל, יח)</small>. <b>והפעל הכבד</b> [פִּעֵל] <b>חִכָּה</b> אֶת אִיּוֹב בִּדְבָרִים <small>(איוב לב, ד)</small>, <b>וְחִכִּיתִי</b> לַי"י <small>(ישעיה ח, יז)</small>, וְלָכֵן <b>יְחַכֶּה</b> י"י לַחֲנַנְכֶם <small>(ישעיה ל, יח)</small>, אַשְׁרֵי <b>הַמְחַכֶּה</b> <small>(דניאל יב, יב)</small>, <b>הַמְחַכִּים</b> לַמָּוֶת וְאֵינֶנּוּ <small>(איוב ג, כא)</small>, <b>וּכְחַכֵּי</b> אִישׁ גְּדוּדִים <small>(הושע ו, ט)</small>, ה<b>יו"ד</b> תמורת <b>ה"א</b> והוא מקור ענינם כענין התקוה. ופירוש <b>יְחַכֶּה י"י לחננכם</b> יאריך זמן החנינה כמו המחכה אך לא יעבור. או פירושו <b>פעל יוצא</b> על דרך עַל אֲשֶׁר <b>יִחַלְתָּנִי</b> <small>(תהלים קיט, מט)</small>, כלומר יבטיחכם שתחכו לו לחננכם כי כן יעשה וזה הוא הנכון.
<h3>חכם</h3>
בְּנִי אִם <b>חָכַם</b> לִבֶּךָ <small>(משלי כג, טז)</small>, אִם <b>חָכַמְתָּ חָכַמְתָּ</b> לָּךְ <small>(משלי ט, יב)</small>, כִּי <b>חָכְמָה</b> מְאֹד <small>(זכריה ט, ב)</small>, לוּ <b>חָכְמוּ</b> יַשְׂכִּילוּ זֹאת <small>(דברים לב, כט)</small>, <b>חֲכַם</b> בְּנִי וְשַׂמַּח לִבִּי <small>(משלי כז, יא)</small>, שִׁמְעוּ מוּסָר <b>וַחֲכָמוּ</b> <small>(משלי ח, לג)</small>, <b>וַיֶּחְכַּם</b> מִכָּל הָאָדָם <small>(מלכים א' ה, יא)</small>, לֹא רַבִּים<b> יֶחְכָּמוּ</b> <small>(איוב לב, ט)</small>. <b>והשם</b> אֲנִי <b>חָכְמָה</b> שָׁכַנְתִּי עָרְמָה <small>(משלי ח, יב)</small>, <b>חָכְמוֹת</b> בַּחוּץ תָּרֹנָּה <small>(משלי א, כ)</small>, <b>חָכְמוֹת</b> בָּנְתָה בֵיתָהּ <small>(משלי ט, א)</small>, פירוש כל חכמה וחכמה. <b>והתאר</b> <b>הֶחָכָם</b> עֵינָיו בְּרֹאשׁוֹ <small>(קהלת ב, יד)</small>, <b>וַחֲכַם</b> חֲרָשִׁים וּנְבוֹן לָחַשׁ <small>(ישעיה ג, ג)</small>, חֲכָמִים בעיניהם <small>(ישעיה ה, כא)</small>, <b>חַכְמֵי</b> יֹעֲצֵי פַרְעֹה עֵצָה נִבְעָרָה <small>(ישעיה יט, יא)</small>. <b>חַכְמוֹת</b> נָשִׁים בָּנְתָה <small>(משלי יד, א)</small>, בפתח פירוש כל אחת מהחכמות שבנשים. <b>ותאר אחר</b> <b>תַּחְכְּמֹנִי</b> רֹאשׁ הַשָּׁלִשִׁי <small>(שמואל ב' כג, ח)</small>. <b>והכבד</b> [פִּעֵל] וּזְקֵנָיו <b>יְחַכֵּם</b> <small>(תהלים קה, כב)</small>, חוֹבֵר חֲבָרִים<b> מְחֻכָּם</b> <small>(תהלים נח, ו)</small>, חֲכָמִים <b>מְחֻכָּמִים</b> <small>(משלי ל, כד)</small>, וּמֵעוֹף הַשָּׁמַיִם <b>יְחַכְּמֵנוּ</b> <small>(איוב לה, יא)</small>, מֵאֹיְבַי <b>תְּחַכְּמֵנִי</b> מִצְוֹתֶךָ <small>(תהלים קיט, צח)</small>. <b>וההתפעל</b> הָבָה<b> נִּתְחַכְּמָה</b> לוֹ <small>(שמות א, י)</small>, וְאַל <b>תִּתְחַכַּם</b> יוֹתֵר <small>(קהלת ז, טז)</small>.
<h3>חל</h3>
<b>חַלָּה</b> תָּרִימוּ תְרוּמָה <small>(במדבר טו, כ)</small>, עַל <b>חַלֹּת</b> לֶחֶם חָמֵץ <small>(ויקרא ז, יג)</small>, ידוע ויתכן ששרשם <b>חלל</b>.
<h3>חלל</h3>
וְלִבִּי <b>חָלַל</b> בְּקִרְבִּי <small>(תהלים קט, כב)</small>, <b>פעל עבר</b> כי חציו פתח כאילו אמר נחלל. וְנִפְלַל<b> חָלָל</b> <small>(יחזקאל כח, כג)</small>, <b>תאר</b> במקום פעול כי כולו קמץ, מְמוֹתֵי <b>חָלָל</b> בְּלֵב יַמִּים <small>(שם כח, ח)</small>, אוֹ <b>בֶחָלָל</b> <small>(במדבר יט, יח)</small>. והקבוץ וַיִּפְּלוּ <b>חֲלָלִים</b> <small>(שמואל א' לא, א)</small>, <b>חַלְלֵי</b> חֶרֶב <b>מֵחַלְלֵי</b> רָעָב <small>(איכה ד, ט)</small>, וְהִנֵּה<b> חַלְלֵי</b> חֶרֶב <small>(ירמיה יד, יח)</small>. ה<b>למ"ד</b> בשוא לבדו. אֵת <b>חַלְלֵי</b> בַת עַמִּי <small>(ירמיה ח, כג)</small>, ה<b>למ"ד</b> בשוא ופתח ו<b>חי"ת</b> מעמדת בגעיא. <b>והמקור ממנו</b> וָאֹמַר <b>חַלּוֹתִי</b> הִיא <small>(תהלים עז, יא)</small>, חלותי על משקל <b>חַנּוֹתִי</b>, פירוש אמר הנביא, בהיותי בגלות אמרתי חלותי היא תמותתי והריגתי בארך הגלות, אבל אזכור שנות ימין עליון כלומר אזכור השנים שעורר עליון ימינו והוציאנו מגלות מצרים כן יעורר עוד ימינו להוציאנו עוד מהגלות שאנחנו בו. <b>והפעל הבבד ממנו</b> [פִּעֵל] וְלֹא אֵל בְּיַד <b>מְחַלְלֶיךָ</b> <small>(יחזקאל כח, ט)</small>, כמו הורגיך, <b>מְחֻלְלֵי</b> חֶרֶב <small>(שם לב, כו)</small>, הרוגי חרב והיו ראויים להדגש. וענין אחר <b>פעל כבד</b> [הִפְעִיל] הַיּוֹם <b>הַחִלֹּתִי</b> <small>(שמואל א' כב, טו)</small>, אֶל בֵּיתוֹ<b> הָחֵל</b> וְכַלֵּה <small>(שמואל א' ג, יב)</small>, מִלִּפְנֵי י"י<b> הֵחֵל</b> הַנָּגֶף <small>(במדבר יז, יא)</small>, הַיּוֹם הַזֶּה <b>אָחֵל</b> תֵּת פַּחְדְּךָ <small>(דברים ב, כה)</small>, הַיּוֹם הַזֶּה <b>אָחֵל</b> גַּדֶּלְךָ בְּעֵינֵי כָּל יִשְׂרָאֵל <small>(יהושע ג, ז)</small>, <b>וַיָּחֶל</b> נֹחַ <small>(בראשית ט, כ)</small>, וְהַמַּשְׂאֵת<b> הֵחֵלָּה</b> <small>(שופטים כ, מ)</small>. ויש מפרשים מזה <b>וַיָּחֵלּוּ</b> מְּעָט מִמַּשָּׂא מֶלֶךְ שָׂרִים <small>(הושע ח, י)</small>, וכבר כתבנוהו בשרש <b>חוּל</b>. <b>והשם</b> כַּאֲשֶׁר <b>בַּתְּחִלָּה</b> <small>(בראשית מא, כא)</small>, <b>תְּחִלַּת</b> חָכְמָה יִרְאַת י"י <small>(משלי ט, י)</small>. וענין אחר כִּי <b>חִלֵּל</b> יְהוּדָה <small>(מלאכי ב, יא)</small>, <b>וְחִלְּלוּ</b> יִפְעָתֶךָ <small>(יחזקאל כח, ז)</small>, <b>וָאֲחַלֶּלְךָ</b> מֵהַר אֱלֹהִים וָאַבֶּדְךָ <small>(יחזקאל כח, טז)</small>, אַל <b>תְּחַלֵּל</b> אֶת בִּתְּךָ לְהַזְנוֹתָהּ <small>(ויקרא יט, כט)</small>, <b>וּבְחַלְּלוֹ</b> יְצוּעֵי אָבִיו <small>(דברי הימים א' ה, א)</small>, אֲשֶׁר נָטַע כֶּרֶם וְלֹא <b>חִלְּלוֹ</b> <small>(דברים כ, ו)</small>, פירוש שלא עשהו חולין כי קדוש הוא עד שיפדהו. <b>והנפעל</b> אֶל מִקְדָּשִׁי כִי <b>נִחָל</b> <small>(יחזקאל כה, ג)</small>, לְמַעֲנִי אֶעֱשֶׂה כִּי אֵיךְ <b>יֵחָל</b> <small>(ישעיה מח, יא)</small>, <b>וְנִחֲלוּ</b> מְקַדְשֵׁיהֶם <small>(יחזקאל ז, כד)</small>, <b>וְנִחַלְתְּ</b> בָּךְ לְעֵינֵי גוֹיִם <small>(שם כב, טז)</small>. אבל וּבַת אִישׁ כֹּהֵן כִּי <b>תֵחֵל</b> לִזְנוֹת <small>(ויקיא כא, ט)</small>, לְבִלְתִּי <b>הֵחֵל</b> לְעֵינֵי הַגּוֹיִם <small>(יחזקאל כ, ט)</small> יתכן שאלו שניהם מבנין נפעל, ובא ה<b>חי"ת</b> בקמץ קטן והיתה ראויה להפתח. או הם מבנין הפעיל וה<b>תי"ו</b> וה<b>ה"א</b> ראויות להפתח כמו וְלֹא <b>אַחֵל</b> אֶת שֵׁם קָדְשִׁי <small>(שם לט, ז)</small>, לֹא <b>יַחֵל</b> דְּבָרוֹ <small>(במדבר ל, ג)</small>, שהם מענין זה ומבנין <b>הפעיל</b>. ופירוש <b>לֹא יַחֵל דְּבָרוֹ</b> לא ישיבם דברו חולין אלא יהיה דברו קיים כמו אם אמר קדש. <b>ושלא נזכר פעלו ממנו</b> [פֻּעַל] אָז <b>הוּחַל</b> לִקְרֹא בְּשֵׁם י"י <small>(בראשית ד, כו)</small>, ופירושו כי בימי אנוש טעו אחר עבודה זרה וקריאה בשם י"י אז הוחלה. ויש מפרשים אותו מענין התחלה ופירושו כי אז הוחלו בני אדם לקרא שמות הגלולים והעצבים בשם י"י. <b>והתאר</b> מזה אִשָּׁה זֹנָה <b>וַחֲלָלָה</b> <small>(ויקרא כא, ז)</small>. ויתכן ל מזה הענין וְאַתָּה <b>חָלָל</b> רָשָׁע <small>(יחזקאל כא, ל)</small>, או מהענין הראשון, וכן תרגום יונתן <b>וְאַתְּ חַיָב קְטָלָא רַשִׁיעָא</b>.<b> והשם</b> וּלְהַבְדִּיל בֵּין הַקֹּדֶשׁ וּבֵין <b>הַחֹל</b> <small>(ויקרא י, י)</small>. וְהוּא דֶּרֶךְ <b>חֹל</b> <small>(שמואל א' כא, ו)</small> פירוש אף על פי שיצאנו בדרך חול שלא היינו סבורים שנצטרך ללחם קדש אף על פי כן קדש היו כלי הנערים, כי בצאתנו טהרנו עצמנו, ואם היתה אשה עצורה עמנו בצאתנו לדרך טהרנו כדרך בני אדם שדעתם לדרך וקדש הם כלי הנערים ואף כי היום שיהיה עמנו לחם קדש יקדש בכלי נשמר ונזהר שיהיה בקדושה בכלי. וַיִּתֶּן לוֹ הַכֹּהֵן קֹדֶשׁ <small>(שם כא, ז)</small> פירוש לחמי תודה שיכול ישראל לאכלן בטהרה כי לא היה שם לחם אחר כי אם לחם הפנים שלא היה יכול לתת ממנו כי הוא אסור לזרים ונתן לו לחמי תודה. וכן כתב אדוני אבי ז"ל פירוש הפסוק ועוד נכתבו בשרש <b>עצר</b>. ומשקל אחר <b>חָלִלָה</b> לְּךָ מֵעֲשׂת כַּדָּבָר הַזֶּה <small>(בראשית יח, כה)</small>, <b>חָלִילָה</b> חַי י"י <small>(שמואל א' יד, מה)</small>, <b>חָלִילָה</b> לִּי אִם אַצְדִּיק אֶתְכֶם <small>(איוב כז, ה)</small>, כלם ענין חלול והוא תמורת הקדושה. ואדוני אבי ז"ל פירוש מזה רוּחַ צָפוֹן <b>תְּחוֹלֵל</b> גָּשֶׁם <small>(משלי כה, כג)</small>, פירוש תמניע הגשם והוא מענין חלילה שהוא ענין מניעה וכבר כתבנו בשרש <b>חול</b>. וענין אחר וְשָׁרִים <b>כְּחֹלְלִים</b> <small>(תהלים פז, ז)</small>. <b>והכבד</b> [פִּעֵל] <b>מְחַלְּלִים בַּחֲלִלִים</b> <small>(מלכים א' א, מ)</small>.<b> ושם הכלי</b> וְשִׂמְחַת לֵבָב כַּהוֹלֵךְ<b> בֶּחָלִיל</b> <small>(ישעיה ל, כט)</small> וְלִפְנֵיהֶם נֵבֶל וְתֹף <b>וְחָלִיל</b> <small>(שמואל א' י, ה)</small>,<b> כַּחֲלִלִים</b> יֶהֱמֶה <small>(ירמיה מח, לו)</small>. והוא מכלי זמר. ופירש רבינו שלמה ז"ל שהוא שקורין <b>קלמי"ל</b> [<b>קרמל"ש</b>] בלע"ז. ונקרא כן לפי שהוא חלול ויונתן תרגם <b>צֶלְצְלִין</b>. ועוד <b>פעל כבד אחר ממנו</b> [פִּעֵל] מִן <b>הַמְּחֹלְלוֹת</b> אֲשֶׁר גָּזָלוּ <small>(שופטים כא, כג)</small>. וגם מזה נקרא <b>מָחוֹל</b>, יְהַלְלוּ שְׁמוֹ <b>בְמָחוֹל</b> <small>(תהלים קמט, ג)</small>, <b>בִּמְחוֹל</b> מְשַׂחֲקִים <small>(ירמיה לא, ד)</small>. ובלשון נקבה <b>מְחוֹלָה</b> ובסמוך <b>כִּמְחֹלַת</b> הַמַּחֲנָיִם <small>(שיר השירים ז, א)</small>. והקבוץ <b>לָחוּל בַּמְּחֹלוֹת</b> <small>(שופטים כא, כא)</small>. ובא נח <b>מְחוֹלת, מְחוֹלוֹת</b> תמורת הדגש כי היה ראוי <b>מְחָלַּת, מְחָלּוֹת</b> בדגש ולהבדיל בינם ובין וּבִמְחִלּוֹת עפר <small>(ישעיה ב, יט)</small>, בא כן. ונקרא כן לפי ששוחקין בתוכו בחלילים. ובא <b>לָחוּל</b> בשורק תחת חולם כמו<b> וְלָבוּר</b> אֶת כָּל זֶה <small>(קהלת ט, א)</small>. וענין אחר <b>וּבִמְחִלּוֹת</b> עָפָר <small>(ישעיה ב, ט)</small>, חפירות חלולות תחת העפר כמין מערות. אֶת <b>חַלּוֹן</b> הַתֵּבָה <small>(בראשית ח, ו)</small>.<b> חַלּוֹנֵי</b> שְׁקֻפִים אֲטֻמִים <small>(מלכים א' ו, ד)</small>, וְקָרַע לוֹ <b>חַלּוֹנָי</b> <small>(ירמיה כב, יד)</small>, כמו חלונים, הַסִּפִּים <b>וְהַחַלּוֹנִים</b> הָאֲטֻמוֹת <small>(יחזקאל מא, טז)</small>. והקבוץ בלשון נקבות סָבִיב סָבִיב <b>כְּהַחַלֹּנוֹת</b> הָאֵלֶּה <small>(יחזקאל מ, כה)</small>, מַשְׁגִּיחַ מִן <b>הַחֲלֹּנוֹת</b> <small>(שיר השירים ב, ט)</small>, <b>וְהַחַלֹּנוֹת</b> מְכֻסּוֹת <small>(יחזקאל מא, טז)</small>, וידוע הוא.
<h3>חלא</h3>
סִיר אֲשֶׁר <b>חֶלְאָתָה</b> בָהּ <b>וְחֶלְאָתָהּ</b> לֹא יָצְאָה מִמֶּנָּה <small>(יחזקאל כד, ו)</small>, הראשון רפה ה<b>ה"א</b> והשני במפיק פירוש זוהמתה.
<h3>חלב</h3>
וּבְלוֹא מְחִיר יַיִן <b>וְחָלָב</b> <small>(ישעיה נה, א)</small>, וּלְבֶן שִׁנַּיִם <b>מֵחָלָב</b> <small>(בראשית מט, יב)</small>, לֹא תְבַשֵּׁל גְּדִי <b>בַּחֲלֵב</b> אִמּוֹ <small>(שמות לד, כו)</small>, וְהֵמָּה יִשְׁתּוּ <b>חֲלָבֵךְ</b> <small>(יחזקאל כה, ד)</small>. וְיָנַקְתְּ<b> חֲלֵב</b> גּוֹיִם <small>(ישעיה ט, טז)</small>, ידוע. כָּל <b>חֵלֶב</b> וְכָל דָּם <small>(ויקרא ג, יז)</small>, <b>וְחֵלֶב</b> נְבֵלָה <b>וְחֵלֶב</b> טְרֵפָה <small>(ויקרא ז, כד)</small>, בחמש נקודות. והקבוץ עַל אִשֵּׁי <b>הַחֲלָבִים</b> <small>(ויקרא י, טו)</small>. ונכון הוא שיהיה מִבְּכֹרוֹת צֹאנוֹ <b>וּמֵחֶלְבֵהֶן</b> <small>(בראשית ד, ד)</small>, <b>שם תאר</b> כתרגומו <b>וּמִשַּׁמִּנְהוֹן</b>. ויאמר לשמן <b>חֵלֶב</b> בפלס <b>מֶלֶךְ, עֶבֶד</b> שהם שמות תאר ידוע. ועל דרך ההשאלה כמו שהחלב מבחר הבשר קראו למבחר כל דבר חלב, כֹּל <b>חֵלֶב</b> יִצְהָר וְכָל <b>חֵלֶב</b> תִּירוֹשׁ וְדָגָן <small>(במדבר יח, יב)</small>, וְאִכְלוּ אֶת <b>חֵלֶב</b> הָאָרֶץ <small>(בראשית מה, יח)</small>, עִם <b>חֵלֶב</b> כִּלְיוֹת חִטָּה <small>(דברים לב, יד)</small>. וּשְׁחֵלֶת <b>וְחֶלְבְּנָה</b> <small>(שמות ל, לד)</small>, סם שריחו רע והוא שרף אילן הנמצא בערי יון והוא כמו דבש שחור ובערבי מיעה. בְּיֵין <b>חֶלְבּוֹן</b> <small>(יחזקאל כז, יח)</small>, תרגם יונתן <b>בַּחֲמַר חֵילַת מְבַשֵׁל</b>.
<h3>חלד</h3>
מִמְתִים <b>מֵחֶלֶד</b> <small>(תהלים יז, יד)</small>, בשש נקודות כלומר מאנשי הזמן. <b>וְחֶלְדִּי</b> כְאַיִן נֶגְדֶּךָ <small>(תהלים יט, ו)</small>, זמני. זְכָר אֲנִי מֶה <b>חָלֶד</b> <small>(תהלים פט, מח)</small>, כלומר מה זמני, הַאֲזִינוּ כָּל ישְׁבֵי <b>חָלֶד</b> <small>(תהלים מט, ב)</small>, אנשי הזמן, וּמִצָּהֳרַיִם יָקוּם <b>חָלֶד</b> <small>(איוב יא, יז)</small>, פירוש זמנך יקום ויאור יותר מצהרים.<b> הַחֹלֶד</b> וְהָעַכְבָּר <small>(ויקרא יא, כט)</small>, הוא הנקרא <b>חולדה</b> בדברי רבותינו ז"ל <small>(פסחים ט ע"א)</small> שקורים לו בלע"ז <b>מושתיל"א</b>.
<h3>חלה</h3>
כִּי <b>חָלָה</b> וַיֶּחֱזָק <small>(ישעיה לט, א)</small>, עַל כֵּן לֹא <b>חָלִית</b> <small>(ישעיה נז, י)</small>. ופירשנו הפסוק בשרש <b>חָיָה</b>. וְאֶת <b>הַחוֹלָה</b> לֹא רִפֵּאתֶם <small>(יחזקאל לד, ד)</small>, כִּי <b>חוֹלַת</b> אַהֲבָה אָנִי <small>(שיר השירים ב, ה)</small>, וְאֵין <b>חֹלֶה</b> מִכֶּם עָלַי <small>(שמואל א' כב, ח)</small>,<b> וַיֶּחֱלֶא</b> אָסָא <small>(דברי הימים ב' טז, יב)</small>, כתוב ב<b>אל"ף</b> ובסגול. בַּעֲלִיָּתוֹ אֲשֶׁר בְּשֹׁמְרוֹן <b>וַיָּחַל</b> <small>(מלכים ב' א, ב)</small>, כמו ויחלה בשקל <b>וַיַּעַשֹ</b> וקמצות ה<b>יו"ד</b> מפני האתנח. <b>והשם</b> וִידוּעַ <b>חֹלִי</b> <small>(ישעיה ננ, ג)</small>, גַּם כָּל <b>חֳלִי</b> וְכָל מַכָּה <small>(דברים כח, סא)</small>, וַיַּרְא אֶפְרַיִם אֶת <b>חָלְיוֹ</b> <small>(הושע ה, ג)</small>, <b>וְחָלְיוֹ</b> וָקָצֶף <small>(קהלת ה, טז)</small>. וכתב רבי יונה כי <b>וי"ו</b> <b>וְחָלְיוֹ וָקָצֶף</b> נוספת כמו <b>ו"ו</b> <b>בְּנוֹ</b> בְעֹר <small>(במדבר כד, ג)</small>, <b>וְחַיְתוֹ</b> אֶרֶץ <small>(בראשית א, כד)</small>. ואין צורך רק פירושו כמשמעו. אומר כי הסכל והוא מי שריבה דאגתו על ממונו לא יהנה ממנו ולא ישמח בו אלא יכעוס הרבה וחליו הוא הכעס והקצף. והקבוץ<b> וָחֳלָיִם</b> רָעִים וְנֶאֱמָנִים <small>(דברים כח, נט)</small>, וכן אָכֵן <b>חֳלָיֵנוּ</b> הוּא נָשָׂא <small>(ישעיה נג, ד)</small>, והוא חסר <b>יו"ד</b> הרבים. ומשקל אחר <b>בְּמַחֲלֵה</b> מֵעֶיךָ <small>(דברי הימים ב' כא, טו)</small>, רוּחַ אִישׁ יְכַלְכֵּל <b>מַחֲלֵהוּ</b> <small>(משלי יח, יד)</small>. ובלשון נקבה כָּל <b>הַמַּחֲלָה</b> אֲשֶׁר שַׂמְתִּי בְמִצְרַיִם <small>(שמות טו, כו)</small>. ומשקל אחר כִּי עָזְבוּ אֹתוֹ בְּמַחֲלֻיִים [<b>בְּמַחֲלוּיִם</b>] <small>(דברי הימים ב' כד, כה)</small>. ומשקל אחר בא בו ה<b>אל"ף</b> תמורת <b>ה"א למ"ד</b> הפעל ובא על דרך בעלי ה<b>אל"ף</b> וַיָּמָת <b>בְּתַחֲלֻאִים</b> רָעִים <small>(דברי הימים ב' כא, יט)</small>, וְאֶת <b>תַּחֲלֻאֶיהָ</b> <small>(דברים כט, כא)</small>. <b>והתאר</b> במשקל הזה <b>תַּחֲלוּאֵי</b> רָעָב <small>(ירמיה יד, יח)</small>. <b>והנפעל</b> נִהְיֵיתִי <b>וְנֶחֱלֵיתִי</b> <small>(דניאל ח, כז)</small>, ה<b>חי"ת</b> בשוא וסגול, נֵד קָצִיר בְּיוֹם<b> נַחֲלָה</b> <small>(ישעיה יז, יא)</small>, בשוא ופתח תחת ה<b>חי"ת</b>. ופירושו ביום מכה נחלה כמו <b>נַחְלָה</b> מַכָּתֵךְ <small>(ירמיה ל, יב)</small>. ואמר על המכה נפעלת ואף על פי שהיא פועלת, כי האדם הוא הנחלה והמכה היא המחלה על הסבה השנית, כי הסבה הראשונה היא המביאה אותה אף על פי כן מרוב החליים אשר במכה ההיא היא נפעלת אל החליים ההם, כלומר מלאה מהם. וכן כִּי כָלָה וְנֶחֱרָצָה <small>(ישעיה י, כג)</small>, כִּי נֶחֱרָצָה נֶעֱשָׂתָה <small>(דניאל יא, לו)</small>, כִּלָּיוֹן חָרוּץ <small>(ישעיה י, כב)</small>, כִּי כָלָה אַךְ נִבְהָלָה <small>(צפניה א, יח)</small> על זה הדרך. ויש אומרים כי המלות האלה אינם נפעלים כי אם שמות בתוספת <b>נו"ן</b>. <b>נֶחְלוּ</b> לֹא יוֹעִלוּ <small>(ירמיה יב, יג)</small>, וְלֹא <b>נֶחְלוּ</b> עַל שֵׁבֶר יוֹסֵף <small>(עמוס ו, ו)</small>, <b>נַחְלָה</b> מַכָּתִי <small>(ירמיה י, יט)</small>, אֵין כֵּהָה לְשִׁבְרֶךָ <b>נַחְלָה</b> מַכָּתֶךָ <small>(נחום ג, יט)</small>, מַכָּה <b>נַחְלָה</b> מְאֹד <small>(ירמיה יד, יז)</small>, אֶת <b>הַנַּחְלוֹת</b> לֹא חִזַּקְתֶּם <small>(יחזקאל לד, ד)</small>, בשוא לבדו. <b>וההתפעל</b> וַיֵּצֶר לְאַמְנוֹן<b> לְהִתְחַלּוֹת</b> <small>(שמואל ב' יג, ב)</small>, שְׁכַב עַל מִשְׁכָּבְךָ <b>וְהִתְחָל</b> <small>(שמואל ב' יג, ה)</small>, הראה עצמך שאתה חולה. <b>והפעל הכבד</b> [הִפְעִיל] וְגַם אֲנִי <b>הֶחֱלֵיתִי</b> הַכּוֹתֶךָ <small>(מיכה ו, יג)</small>, וַי"י חָפֵץ דַּכְּאוֹ <b>הֶחֱלִי</b> <small>(ישעיה נג, י)</small>, נקרא כבעלי ה<b>אל"ף</b>, ונפלה ה<b>אל"ף</b> מהמכתב. <b>ושלא נזכר פעלו ממנו</b> כִּי <b>הָחֳלֵיתִי</b> <small>(דברי הימים ב' יח, לג)</small>. <b>וכבד אחר</b> [פִּעֵל] אֲשֶׁר <b>חִלָּה</b> י"י בָּהּ <small>(דברים כט, כב)</small>. <b>ושלא נזכר פועלו ממנו</b> [פֻּעַל] גַּם אַתָּה <b>חֻלֵּיתָ</b> כָמוֹנוּ <small>(ישעיה יד, י)</small>. וענין אחר וּפְנֵי י"י לֹא <b>חִלִּיתִי</b> <small>(שמואל א' יג, יב)</small>, <b>וַיְחַל</b> מֹשֶׁה אֶת פְּנֵי יְהוָֹה אֱלֹהָיו <small>(שמות לב, יא)</small>. <b>אַחֲלֵי</b> אֲדֹנִי <small>(מלכים ב' ה, ג)</small>, כתבנו אותו בשרש <b>אָחַל</b>. וענין אחר<b> וַחֲלִי</b> כָתֶם <small>(משלי כה, יב)</small>, וַתַּעַד נִזְמָהּ <b>וְחֶלְיָתָהּ</b> <small>(הושע ב, טו)</small>. ובתמורת ה<b>יו"ד</b> ב<b>אל"ף</b> כמו <b>חֲלָאִים</b> <small>(שיר השירים ז, ב)</small>.
<h3>חלט</h3>
<b>וַיַּחְלְטוּ</b> הֲמִמֶּנּוּ <small>(מלכים א' כ, לג)</small>, תרגום לַצְּמִיתֻת <small>(ויקרא כה, ל)</small> <b> לַחֲלוּטִין</b>. ותוכן המלה ויחלטוה ממנו כלומר חטפו האמירה ממנו שאמר אחי הוא, והם טהרו וכאיילו חטפה הדבר ממנו ואמרו אחיך בן הדר. והנכון כי מלת <b>הֲמִמֶּנּוּ</b> שבה למלת <b>יְנַחֲשׁוּ</b> <small>(שם)</small>, רוצה לומר כי האנשים ינחשו אם ממנו ישמעו דבר טוב וכששמעו אחי הוא מהרו ואמרו אחיך בן הדר.
<h3>חלך</h3>
עֵינָיו <b>לְחֵלְכָה</b> יִצְפֹּנוּ <small>(תהלים י, ח)</small>, עָלֶיךָ יַעֲזֹב <b>חֵלֶכָה</b> <small>(תהלים י, יד)</small>, ה<b>ה"א</b> בהם נוספת. והעני יקרא <b>חֵלֶךְ</b>. וכתב אדוני אבי ז"ל כמוהם הֲנִיעֵמוֹ <b>בְחֵילְךָ</b> <small>(תהלים נט, יב)</small>, פירוש הניעמו בעניות והורידמו מעשרם, אבל וְנָפַל בַּעֲצוּמָיו <b>חֵלכָּאִים</b> <small>(תהלים י, י)</small>, אינו מזה כי הם שתי מלות בקריאה אף על פי שהיא בכתיב מלה אחת, ופירושו עדת הנבאים והעניים.
<h3>חלם</h3>
אֲשֶׁר <b>חָלַם</b> לָהֶם <small>(בראשית מב, ט)</small>, <b>חֲלוֹם חָלַמְתִּי</b> <small>(בראשית מא, טו)</small>, אוֹ אֶל <b>חוֹלֵם הַחֲלוֹם</b> הַהוּא <small>(דברים יג, ד)</small>, בַּעַל <b>הַחֲלֹמוֹת</b> הַלָּזֶה <small>(בראשית לז, יט)</small>. <b>והפעל הכבד</b> [הִפְעִיל] אֲשֶׁר אַתֶּם <b>מַחְלְמִים</b> <small>(ירמיה כט, ח)</small>, הראוי <b>מַחֲלִימִים</b> כמו הֵם מַעְזְרִים אוֹתָם <small>(דברי הימים ב' כח, כג)</small>, ופירושו שהיו אומרים להם שישאלו בחלום כמו אלו שעושים שאלת חלום כמו שאומר בשאול וְלֹא עָנָנִי עוֹד גַּם בְּיַד הַנְּבִיאִים גַּם <b>בַּחֲלֹמוֹת</b> <small>(שמואל א' כח, טו)</small>. ואפשר שנאמר מענין זה שְׁמַעְיָהוּ <b>הַנֶּחֱלָמִי</b> <small>(ירמיה כט, כד)</small>, לפי שהיה חולם חלומות והיו מתפאר שהיה חולם חלומות נבואה והיה מבטיח ישראל על שקר. וענין אחר <b>יַחְלְמוּ</b> בְנֵיהֶם יִרְבּוּ בַבָּר <small>(איוב לט, ד)</small>. <b>והפעל הכבד</b> [הִפְעִיל] <b>וְתַחֲלִימֵנִי</b> וְהַחֲיֵנִי <small>(ישעיה לח, טז)</small>, ענין בריאות. וכן בדברי רבותינו ז"ל <small>(ראש השנה כח ע"א)</small> עתים חלום, עתים שוטה. בְּרִיר <b>חַלָּמוּת</b> <small>(איוב ו, ו)</small>, הוא אודם הביצה. וכן בדברי רבותינו ז"ל <small>(חולין סד ע"א)</small> חלבון מבחוץ וחלמון מבפנים. ונקרא כן לפי שהוא מאכל בריא. והנשיא הרופא רבי יצחק בן בנש"ת פירש <b>בְּרִיר חַלָּמוּת</b> ברוק הבריאורת, כי רוק הבריא אין בו טעם אבל החולה יש טעם ברוקו מאחת מארבע המרות אשר תגבר עליו. לֶשֶׁם שְׁבוֹ <b>וְאַחְלָמָה</b> <small>(שמות כח, יט)</small> נקרא בערבי אל חלמה והיא אבן כל מי שהיא באצבעו לעולם יראה חלומות.
<h3>חלף</h3>
<b>חָלַף</b> הָלַךְ לוֹ <small>(שיר השירים ב, יא)</small>, <b>חָלְפוּ</b> עִם אֳנִיּוֹת אֵבֶה <small>(איוב ט, כו)</small>, <b>וְחָלַפְתָּ</b> מִשָּׁם וָהָלְאָה <small>(שמואל א' י, ג)</small>,<b> וְיַחֲלֹף</b> וְלֹא אָבִין לוֹ <small>(איוב ט, יא)</small>, כְּסוּפוֹת בַּנֶּגֶב <b>לַחֲלֹף</b> <small>(ישעיה כא, א)</small>, <b>חָלְפוּ</b> חֹק <small>(ישעיה כד, ה)</small>, כלם ענין <b>עבר</b>. בַּבֹּקֶר יָצִיץ <b>וְחָלָף</b> <small>(תהלים צ, ו)</small>, בַּבֹּקֶר כֶּחָצִיר<b> יַחֲלֹף</b> <small>(תהלים צ, ה)</small>. <b>והפעל הכבד</b> [הִפְעִיל] <b>וְהַחֲלִיפוּ</b> שִׂמְלֹתֵיכֶם <small>(בראשית לה, ב)</small>, לֹא <b>יַחֲלִיפֶנּוּ</b> וְלֹא יָמִיר אֹתוֹ <small>(ויקרא כו, י)</small>, <b>וַתַּחֲלֵף</b> אֶת מַשְׂכֻּרְתִּי <small>(בראשית לא, מא)</small>, כַּלְּבוּשׁ<b> תַּחֲלִיפֵם</b> וְיַחֲלֹפוּ <small>(תהלים קב, כז)</small>, אִם יִכָּרֵת וְעוֹד <b>יַחֲלִיף</b> <small>(איוב יד, ז)</small>, כלומר יחליף יונקותיו. וְקַשְׁתִּי בְּיָדִי<b> תַחֲלִיף</b> <small>(איוב כט, כ)</small>, פירוש החוזק והתוקף שלי תחליף ותחרש לי כבודי. וְקוֹיֵ י"י <b>יַחֲלִיפוּ</b> כֹחַ <small>(ישעיה מ, לא)</small>, וַאֲרָזִים<b> נַחֲלִיף</b> <small>(ישעיה ט, ט)</small>. <b>וכבד אחר</b> [פִּעֵל] וַיְגַלַּח <b>וַיְחַלֵּף</b> שִׂמְלֹתָיו <small>(בראשית מא, יד)</small>. <b>והשם</b> <b>חֲלִפוֹת</b> שְׂמָלֹת <small>(בראשית מה, כב)</small>, וּשְׁלשִׁים <b>חֲלִפֹת</b> בְּגָדִים <small>(שופטים יד, יב)</small>, וַיִּתֵּן <b>הַחֲלִיפוֹת</b> לְמַגִּידֵי הַחִידָה <small>(שופטים יד, יט)</small>. כלם ענין התחדשות התמורה. ובא דבר במקום זולתו עֲשֶׂרֶת אֲלָפִים בַּחֹדֶשׁ <b>חֲלִיפוֹת</b> <small>(מלכים א' ה, כח)</small>, פירוש שיהיו מתחדשים שהיו הולכים אלו ובאים אלו. <b>חֵלֶף</b> עֲבֹדַתְכֶם <small>(במדבר יח, לא)</small>, בשש נקדות תרגום תַּחַת <small>(בראשית ד, כה)</small> <b>חֲלַף</b>. וענין אחר קרוב לזה אִם <b>יַחֲלֹף</b> וְיַסְגִּיר <small>(איוב יא, י)</small>, וְהָאֱלִילִים כָּלִיל <b>יַחֲלֹף</b> <small>(ישעיה ב, יח)</small>, וּמָחֲצָה <b>וְחָלְפָה</b> רַקָּתוֹ <small>(שופטים ה, ט)</small>, <b>תַּחְלְפֵהוּ</b> קֶשֶׁת נְחוּשָׁה <small>(איוב כ, כד)</small>. <b>והשם</b> עַד בּוֹא <b>חֲלִיפָתִי</b> <small>(איוב יד, יד)</small>, אֲשֶׁר אֵין <b>חֲלִיפוֹת</b> לָמוֹ <small>(תהלים נה, כ)</small>. ומשקל אחר כָּל בְּנֵי <b>חֲלוֹף</b> <small>(משלי לא, ח)</small>, כל אלו ענין כריתה. ונקראו בני העולם בני חלוף לפי שתבואם המיתה והכריתה מן העולם. ואדוני אבי ז"ל פירש מזה כֶּחָצִיר <b>יַחֲלֹף</b> <small>(תהלים צ, ה)</small>, אמר זְרַמְתָּם <b>שֵׁנָה</b> יִהְיוּ <b>בַּבֹּקֶר כֶּחָצִיר יַחֲלֹף</b> כלומר אם הם בלילה אינם בבקר כי <b>כֶּחָצִיר יַחֲלֹף</b>, והוא <b>בודד</b>, פירוש יכרת, ואם <b>בַּבֹּקֶר יָצִיץ וְחָלָף</b> כמו וְעוֹד <b>יַחֲלִיף</b> <small>(איוב יד, ז)</small>, לערב ימולל ויבש. ומזה נקראים הסכינים מחלפים <b>מַחֲלָפִים</b> תִּשְׁעָה וְעֶשְׂרִים <small>(עזרא א, ט)</small>, לפי שהם כורתים. אֶת שֶׁבַע <b>מַחְלְפוֹת</b> רֹאשִׁי <small>(שופטים טז, יג)</small>, הם תלתלי השער <b>פלוט"ש</b> בלע"ז. ונקראו כן לפי שהם דומים לסכינים. או נקראו כן שיבואם חלף ותמורה בהתלבנם לעת השיבה.
<h3>חלץ</h3>
<b>חָלַץ</b> מֵהֶם <small>(הושע ה, ו)</small>, חלק ונפרד וסר מהם. והפעל העובר גַּם תַּנִּין [תַּנִּים] <b>חָלְצוּ</b> <small>(איכה ד, ג)</small>, הוציאו שדיהן וגלו אותן להניק גוריהן. <b>וְחָלְצָה</b> נַעֲלוֹ <small>(דברים כה, ט)</small>, תשלוף נעלו ותסירהו. <b>והכבד</b> [פִּעֵל] <b>וְחִלְּצוּ</b> אֶת הָאֲבָנִים <small>(ויקרא יד, מ)</small>, יסירום וינתקום ממקומם. וכן נקראו חליפות הבגדים לפי שלובש אלו בהסרת אלו, וְהַלְבֵּשׁ אֹתְךָ <b>מַחֲלָצוֹת</b> <small>(זכריה ג, ד)</small>, <b>הַמַּחֲלָצוֹת</b> וְהַמַּעֲטָפוֹת <small>(ישעיה ג, כב)</small>, וְקַח לְךָ אֶת <b>חֲלִצָתוֹ</b> <small>(שמואל ב' ב, כא)</small>, וַיִּקַּח אֶת <b>חֲלִיצוֹתָם</b> <small>(שופטים יד, יט)</small>. ובענין הזה כמו כן בענין ההצלה [נִפְעַל] צַדִּיק מִצָּרָה <b>נֶחֱלָץ</b> <small>(משלי יא, ח)</small>, כלומר נפרד וסר מהצרה, לְמַעַן <b>יֵחָלְצוּן</b> יְדִידֶיךָ <small>(תהלים ס, ז)</small>. <b>והפעל הכבד</b> [פִּעֵל] <b>וָאֲחַלְּצָה</b> צוֹרְרִי רֵיקָם <small>(תהלים ז, ה)</small>, <b>חַלְּצָה</b> נַפְשִׁי <small>(תהלים ו, ה)</small>, <b>יְחַלְּצֵנִי</b> כִּי חָפֵץ בִּי <small>(תהלים יח, כ)</small>. ופירוש ואחלצה צוררי אבל אחלצה צוררי, כלומר אם הייתי גומל שולמי רע אבל הייתי מציל אותו אף על פי שהוא צוררי בחנם. אֱזָר נָא כְגֶבֶר <b>חֲלָצֶיךָ</b> <small>(איוב לח, ג)</small>, <b>מֵחֲלָצֶיךָ</b> יֵצֵאוּ <small>(בראשית לה, יא)</small>, הם המתנים. <b>והפעול ממנו</b> וְעָבַר לָכֶם כָּל <b>חָלוּץ</b> <small>(במדבר לב, כא)</small>, חגור כלי מלחמרת בחלצים. <b>והנפעל</b> <b>נֵחָלֵץ</b> חֻשִׁים <small>(במדבר לב, יז)</small>, <b>הֵחָלְצוּ</b> מֵאִתְּכֶם <small>(במדבר לא, ג)</small>. ואין החלצו יוצא כאשר כתב רבי יונה אבל הוא כאילו אמר החלצו מקצתכם האנשים והגבורים בכם ויהיו על מדין. ויתכן לפרש מזה וקח לך את חליצתו, אמר קח לך אחד מהנערים ההולכים עמי שישוב עמך ואם תירא ממנו קח לך את כלי מלחמתו וגם אתה לא תהרגנו. אבל וְעַצְמֹתֶיךָ <b>יַחֲלִיץ</b> <small>(ישעיה נח, יא)</small>, ענינו ידשן על דרך שְׁמוּעָה טוֹבָה <b>תְּדַשֶּׁן</b> עָצֶם <small>(משלי טו, ל)</small>. ובענין הזה אמרו רבותינו ז"ל <small>(עירובין לט ע"א)</small>, העובר לפני התיבה ביום טוב של ראש השנה אומר והחליצנו י"י אלהינו, כלומר השביענו ודשננו במצותיך או הניחנו כי כן פירשוהו לשון מנוחה. ואמרו <small>(ויקרא רבה פרשה לד, ר"ו)</small> כי בארבע לשונות נשתמשו בלשון הזה <b>ישלוף, ישזיב, יניח, יזיין, ישלוף</b> <b>וְחָלְצָה</b> נַעֲלוֹ <small>(דברים כה, ט)</small>, <b>ישזיב</b> <b>חַלְּצֵנִי</b> י"י <small>(תהלים קמ, ב)</small>, <b>יזיין</b> <b>חֲלוּצִים</b> תַּעַבְרוּ <small>(דברים ג, יח)</small>, <b>יניח</b> וְעַצְמֹתֶיךָ <b>יַחֲלִיץ</b> <small>(ישעיה נח, יא)</small>, היך מה דאת אמר רצה והחליצנו.
<h3>חלק</h3>
אֲשֶׁר <b>חָלַק</b> י"י אֱלֹהֶיךָ אֹתָם <small>(דברים ט, יט)</small>, <b>יַחֲלֹק</b> נַחֲלָה <small>(משלי יז, ב)</small>, <b>וַיַּחְלְקוּ</b> אֶת הָאָרֶץ <small>(יהושע יד, ה)</small>, <b>תַּחְלְקוּ</b> אֶת הַשָּׂדֶה <small>(שמואל ב' יט, ל)</small>,<b> חִלְקוּ</b> שְׁלַל אֹיְבֵיכֶם <small>(יהושע כב, ח)</small>. <b>והפעל העומד</b> <b>חָלַק</b> לִבָּם <small>(הושע י, ב)</small>. <b>והנפעל</b> אֵי זֶה הַדֶּרֶךְ <b>יֵחָלֶק</b> אוֹר <small>(איוב לח, כד)</small>. <b>וַיֵּחָלֵק</b> עֲלֵיהֶם לַיְלָה <small>(בראשית יד, טו)</small>, כלומר כי בחצי הלילה השיגם.<b> והכבד</b> [פִּעֵל] <b>וַיְחַלֵּק</b> לְכָל הָעָם <small>(שמואל ב' ו, יט)</small>, <b>אֲחַלְּקֵם</b> בְּיַעֲקֹב <small>(בראשית מט, ז)</small>, <b>וַיְחַלְּקוּ</b> לָהֶם אֶת הָאָרֶץ לַעֲבָר בָּהּ <small>(מלכים א' יח, ו)</small>. <b>ושלא נזכר פועלו</b> [פֻּעַל] אָז <b>חֻלַּק</b> עַד שָׁלָל מַרְבֶּה <small>(ישעיה לג, כג)</small>, וְאַדְמָתְךָ בַּחֶבֶל <b>תְּחֻלָּק</b> <small>(עמוס ז, יז)</small>. <b>וההתפעל</b> <b>וְהִתְחַלְּקוּ</b> אֹתָהּ לְשִׁבְעָה חֲלָקִים <small>(יהושע יח, ה)</small>, פירוש התחלקו בה. <b>והשם</b> <b>הַמַּחֲלֹקֶת</b> הָאַחַת <small>(דברי הימים א' כז, א)</small>, וְעַל מַחֲלֻקְתּוֹ <small>(שם כז, ד)</small>, כִּי לֹא פָטַר יְהוֹיָדָע הַכֹּהֵן אֶת <b>הַמַּחְלְקוֹת</b> <small>(דברי הימים ב' כג, ח)</small>, לְכֹל דְּבַר <b>הַמַּחְלְקוֹת</b> הַבָּאָה וְהַיֹּצֵאת <small>(שם א' כז, א)</small>, <b>כְּמַחְלְקֹתָם</b> לְשִׁבְטֵיהֶם <small>(יהושע יא, כג)</small>. ומשקל אחר וְחֵלֶק <b>הָאֲנָשִׁים</b> <small>(בראשית יד, כד)</small>, בחמש נקודות, <b>חֶלְקִי</b> י"י אָמְרָה נַפְשִׁי <small>(איכה ג, כד)</small>. ומשקל אחר <b>חֶלְקַת</b> מְחֹקֵק <small>(דברים לג, כא)</small>. ומשקל אחר <b>וַחֲלֻקַּת</b> בֵּית אָב <small>(דברי הימים ב' לה, ה)</small>, כלם ענינם ידוע. ומזה נקראת אחזת השדות חלקה לפי שזו חלק אחד וזו חלק אחר <b>הַחֶלְקָה</b> אֲשֶׁר לִי <small>(שמואל ב' יד, לא)</small>, <b>חֶלְקַת</b> הַשָּׂדֶה <small>(רות ד, ג)</small>, וְאָכְלָה אֶת <b>הַחֵלֶק</b> <small>(עמוס ז, ד)</small>, <b>בְּחֵלֶק</b> יִזְרְעֶאל <small>(מלכים ב' ט, י)</small>. וענין אחר <b>חָלְקוּ</b> מַחְמָאֹת פִּיו <small>(תהלים נה, כב)</small>. <b>והכבד</b> אֲמָרֶיהָ<b> הֶחֱלִיקָה</b> <small>(משלי ב, טז)</small>, לְשׁוֹנָם <b>יַחֲלִיקוּן</b> <small>(תהלים ה, י)</small>, גֶּבֶר <b>מַחֲלִיק</b> <small>(משלי כט, ה)</small>, כִּי <b>הֶחֱלִיק</b> אֵלָיו בְּעֵינָיו <small>(תהלים לו, ג)</small>, <b>לַחֲלִק</b> מִשָּׁם בְּתוֹךְ הָעָם <small>(ירמיה לז, יב)</small>, משפטו<b> לְהַחֲלִיק</b> הם ענין השמטה שהוא קרוב לענין חלקלקות רוצה לומר שהיה רוצה להיות נשמט משם. <b>מַחֲלִיק</b> פַּטִּישׁ <small>(ישעיה מא, ז)</small>. ויש לפרש <b>לַחֲלִק מִשָּׁם בְּתוֹךְ הָעָם</b> מהענין הראשון. <b>והתאר</b> וְאָנֹכִי אִישׁ<b> חָלָק</b> <small>(בראשית כז, יא)</small>, כָּל חֲזוֹן שָׁוְא וּמִקְסַם <b>חָלָק</b> <small>(יחזקאל יב, כד)</small>, מִן הָהָר <b>הֶחָלָק</b> <small>(יהושע יא, יז)</small>, שלא היו בו אילנות, ויונתן תרגם מהענין הראשון <b>טוּרָא פְּלִיגָא</b>.<b> וְחָלָק</b> מִשֶּׁמֶן חִכָּהּ <small>(משלי ה, ג)</small>. <b>והשם</b> <b>בְּחֵלֶק</b> שְׂפָתֶיהָ תַּדִּיחֶנּוּ <small>(משלי ז, כא)</small>, וכן <b>לְחֵלֶק</b> יַגִּיד רֵעִים <small>(איוב יז, ה)</small>, והנני עתיד לפרש בשרש <b>רמם</b>. ומשקל אחר וְעַל <b>חֶלְקַת</b> צַוָּארָיו <small>(בראשית כז, טז)</small>, <b>מֵחֶלְקַת</b> לָשׁוֹן נָכְרִיָּה <small>(משלי ו, כד)</small>, דַּבְּרוּ לָנוּ <b>חֲלָקוֹת</b> <small>(ישעיה ל, י)</small>, <b>בַּחֲלָקוֹת</b> תָּשִׁית לָמוֹ <small>(תהלים עג, יח)</small>. ובדגש יַחֲנִיף <b>בַּחֲלַקּוֹת</b> <small>(דניאל יא, לב)</small>. ובהכפל ה<b>עי"ן</b> וה<b>למ"ד</b> יִהְיֶה דַרְכָּם לָהֶם <b>כַּחֲלַקְלַקּוֹת</b> בָּאֲפֵלָה <small>(ירמיה כג, יב)</small>, יְהִי דַרְכָּם חשֶׁךְ <b>וַחֲלַקְלַקֹּת</b> <small>(תהלים לה, ו)</small>, וְהֶחֱזִיק מַלְכוּת <b>בַּחֲלַקְלַקּוֹת</b> <small>(דניאל יא, כא)</small>, כלם ענין רכות וחליקות. וכן בענין הדברים ברוך ופתוי הלשון והתרמית. ומזה נקראו אבני הנחל <b>בְּחַלְּקֵי</b> נַחַל חֶלְקֵךְ <small>(ישעיה נז, ו)</small>. ומשקל אחר <b>חַלֻּקֵי</b> אֲבָנִים מִן הַנַּחַל <small>(שמואל א' יז, מ)</small>, לפי שהם חלקים ובלע"ז <b>קוגל"ש</b>.
<h3>חלשׁ</h3>
וְגֶבֶר יָמוּת <b>וַיֶּחֱלָשׁ</b> <small>(איוב יד, י)</small>, <b>פועל עומד</b> ופירושו וכבר חלש כי קודם שימות יחלה. <b>והעובר</b> <b>וַיַּחֲלשׁ</b> יְהוֹשֻׁעַ <small>(שמות יז, יג)</small>, כלומר שברם ורצצם. וכן <b>חוֹלֵשׁ</b> עַל גּוֹיִם <small>(ישעיה יד, יב)</small>, ומלת <b>עַל</b> כנוספת כי יכשר הענין בלתי מלת על. <b>והתאר הַחַלָּשׁ</b> יֹאמַר גִּבּוֹר אָנִי <small>(יואל ד, י)</small>. <b>והשם</b> וְאֵין קוֹל עֲנוֹת <b>חֲלוּשָׁה</b> <small>(שמות לב, יח)</small>. ורבותינו ז"ל פירשו <b>חוֹלֵשׁ עַל גּוֹיִם</b> מענין גורל, כלומר מפיל גורלו עליהם כמו שאמרו <small>(שבת קמח ע"ב)</small>, מטילין חלשׁים על הקדשׁים ביום טוב אבל לא על המנות ואמרו <small>(שבת קמט ע"ב)</small>, מאי משמע דהאי חלשים לישנא דפוריא הוא? <b>חוֹלֵשׁ עַל גּוֹיִם</b>.
<h3>חמם</h3>
<b>וְחַם</b> הַשֶּׁמֶשׁ וְנָמָס <small>(שמות טז, כא)</small>, אִם יִשְׁכְּבוּ שְׁנַיִם <b>וְחַם</b> לָהֶם <small>(קהלת ד, יא)</small>, <b>חַמּוֹתִי</b> רָאִיתִי אוּר <small>(ישעיה מד, טז)</small>, <b>מלרע</b>, אַף <b>יָחֹם</b> וְיֹאמַר הֶאָח <small>(שם)</small>, וַיִּקַּח מֵהֶם<b> וַיָּחָם</b> מד, טו)</small>, ה<b>חי"ת</b> בקמץ חטף כי הזקף ב<b>יו"ד</b>. ופירוש <b>וְחַם להם</b> בשרם. <b>והמקור</b> בתשלומו וְשֹׁרֶשׁ רְתָמִים <b>לַחְמָם</b> <small>(איוב ל, ד)</small>, אֵין גַּחֶלֶת<b> לַחְמָם</b> <small>(ישעיה מז, יד)</small>, בפלס <b>לִשְׁכַּב</b> אֶת בַּת יַעֲקֹב <small>(בראשית לד, ז)</small>. <b>והתאר</b> <b>חַם</b> לִבִּי בְּקִרְבִּי <small>(תהלים לט, ד)</small>, זֶה לַחְמֵנוּ <b>חָם</b> <small>(יהושע ט, יב)</small>, ויתכן להיות <b>חַם לִבִּי בְּקִרְבִּי</b> פעל עבר לפי שהוא פתח, אבל <b>לַחְמֵנוּ חָם</b> <b>תאר</b> כי הוא קמוץ. והמסורת עליו לית קמץ וכל שום בר נש כותיה. והקבוץ אֲשֶׁר בְּגָדֶיךָ <b>חַמִּים</b> <small>(איוב לז, יז)</small>. ומשקל אחר לָשׂוּם לֶחֶם <b>חֹם</b> <small>(שמואל א' כא, ז)</small>, בפלס מָעוֹז <b>לַתֹּם</b> <small>(משלי י, כט)</small>, הַמַּבְלִיג שֹׁד עַל <b>עָז</b> <small>(עמוס ה, ט)</small>. <b>והשם</b> עֹד כָּל יְמֵי הָאָרֶץ זֶרַע וְקָצִיר וְקֹר <b>וָחֹם</b> <small>(בראשית ח, כב)</small>, לָבוֹשׁ וְאֵין <b>לְחֹם</b> לוֹ <small>(חגי א, ו)</small>, <b>בְּחֻמּוֹ</b> נִדְעֲכוּ מִמְּקוֹמָם <small>(איוב ו, יז)</small>. ויתכן כי מן השרש הזה וְכָל שֶׂה <b>חוּם</b> <small>(בראשית ל, לב)</small>, שפירושו שחור כי השחרות מפני החמימות הוא והשורק תחת חלם. <b>והנפעל</b> אֵיךְ <b>יֵחָם</b> <small>(קהלת ד, יא)</small>, כֻּלָּם <b>יֵחַמּוּ</b> <small>(הושע ז, ז)</small>, <b>הַנֵּחָמִים</b> בָּאֵלִים <small>(ישעיה נז, ה)</small>, בפלס בַּמְּאֵרָה אַתֶּם<b> נֵאָרִים</b> <small>(מלאכי ג, ט)</small>. או הוא משרש <b>יָחַם</b>. <b>והפעל הכבד</b> [פִּעֵל] וְעַל עָפָר <b>תְּחַמֵּם</b> <small>(איוב לט, יד)</small>, פירוש תחמם ביציה. <b>והתפעל</b> וּמִגֵּז כְּבָשַׂי <b>יִתְחַמָּם</b> <small>(איוב לא, כ)</small>. ומזה הענין נקראת השמש <b>חַמָּה</b>, בָּרָה <b>כַּחַמָּה</b> <small>(שיר השירים ו, י)</small>, כְּאוֹר <b>הַחַמָּה</b> <small>(ישעיה ל, כו)</small>, אבל וְאֵין נִסְתָּר <b>מֵחַמָּתוֹ</b> <small>(תהלים יט, ו)</small>, הוא שם החמימות. ויתכן לפרש כי מן השרש הזה והענין הזה וְהִכְרַתִּי אֶת <b>חַמָּנֵיכֶם</b> <small>(ויקרא כו, ל)</small>. וה<b>נו"ן</b> נוסף ונקראו כן לפי שעשו אותם עובדי השמש.
<h3>חמא</h3>
<b>חֶמְאָה</b> וּדְבַשׁ יֹאכֵל <small>(ישעיה ז, טו)</small>. והפילו ה<b>אל"ף</b> ואמרו בִּרְחֹץ הֲלִיכַי <b>בְּחֵמָה</b> <small>(איוב כט, ו)</small>. והקבוץ <b>חָלְקוּ</b> מַחְמָאֹת פִּיו <small>(תהלים נה, כב)</small>, הפתח שתחת ה<b>מ"ם</b> במקום צרי והנכון <b>מֵחֶמְאוֹת</b> ופירושו חלקו יותר מהמאות אמרי פיו. או תהיה ה<b>מ"ם</b> נוספת לא לשמוש. וקרא דברי פיו מחמאת לפי שהם חלקים ורצה לומר מאד חלקו מחמאות פיו והם הדברים. ואף על פי שהיתה <b>מ"ם</b> השניה במחמאות ראוי להיות בשוא מפני הסמיכות אל פיו נשארה בקמץ שלא לחטף על ה<b>אל"ף</b>.
<h3>חמד</h3>
<b>חָמַד</b> רָשָׁע מְצוֹד <small>(משלי יב, יב)</small>,<b> וְחָמְדוּ</b> שָׂדוֹת וְגָזָלוּ <small>(מיכה ב, ב)</small>, וְלֹא <b>יַחְמֹד</b> אִישׁ אֶת אַרְצְךָ <small>(שמות לד, כד)</small>, לֹא <b>תַחְמֹד</b> בֵּית רֵעֶךָ <small>(שמות כ, יד)</small>, אֶת בִּגְדֵי עֵשָׂו בְּנָהּ הַגָּדֹל <b>הַחֲמֻדֹת</b> <small>(בראשית כז, טו)</small>, כלומר בגדים חשובים ונחמדים. <b>חֲמוּדֹת</b> כַּזָּהָב <small>(עזרא ח, כז)</small>, כִּי<b> חֲמוּדוֹת</b> אָתָּה <small>(דניאל ט, כג)</small>, כלומר איש חמודות רצונו לומר בעל המעלות הגדולות והמדות הטובות. <b>והשם</b> במשקל וּכְלֵי <b>חֲמֻדוֹת</b> <small>(דברי הימים ב' כ, כה)</small>, לֶחֶם <b>חֲמֻדוֹת</b> <small>(דניאל י, ג)</small>, לחם חשוב ונחמר. ורבינו האיי ז"ל פירש להם חם. ודומה לו בדברי רבותינו ז"ל <small>(חולין נו ע"א)</small> נפלה לאור ונחמדו בני מעיה, כלומר נתחממו. וכן פירשו הם לחם חמודות שאמרו <small>(יומא עו ע"ב)</small> מאי לחם חמודות? אמר רבי יהודה בריה דרב שמואל בר שילח משמיה דרב אפילו נהמא חמימא דחיטי בזיתי לא אכלי. <b>והשם</b> <b>מַחְמַד</b> עֵינֶיךָ <small>(יחזקאל כד, טז)</small>, נָתְנוּ מַחֲמַודֵּיהֶם [<b>מַחֲמַדֵּיהֶם</b>] <small>(איכה א, יא)</small>. ומשקל אחר כֹּל <b>מַחֲמֻדֶיהָ</b> <small>(איכה א, ז)</small>. ומבלי <b>מ"ם</b> התוספת וַתֶּמֶס כָּעָשׁ <b>חֲמוּדוֹ</b> <small>(תהלים לט, יב)</small>. והקבוץ <b>וַחֲמוּדֵיהֶם</b> בַּל יוֹעִילוּ <small>(ישעיה מד, ט)</small>. ומשקל אחר אֶרֶץ <b>חֶמְדָּה</b> <small>(ירמיה ג, יט)</small>, וּלְמִי כָּל <b>חֶמְדַּת</b> יִשְׂרָאֵל <small>(שמואל א' ט, כ)</small>. ומשקל אחר בַּחוּרֵי <b>חֶמֶד</b> <small>(יחזקאל כג, ו)</small>, כַּרְמֵי <b>חֶמֶד</b> נְטַעְתֶּם <small>(עמוס ה, יא)</small>, עַל שְׂדֵי <b>חֶמֶד</b> עַל גֶּפֶן פֹּרִיָּה <small>(ישעיה לב, יב)</small>, בשש נקדות. <b>והפעל הכבד</b> [פִּעֵל] בְּצִלּוֹ <b>חִמַּדְתִּי</b> וְיָשַׁבְתִּי <small>(שיר השירים ב, ג)</small>. <b>הנפעל</b> <b>נֶחְמָד</b> לְמַרְאֶה <small>(בראשית ב, ט)</small>, <b>הַנֶּחֱמָדִים</b> מִזָּהָב <small>(תהלים יט, יא)</small>.
<h3>חמה</h3>
הִנֵּה <b>חָמִיךְ</b> <small>(בראשית לח, יג)</small>, בפלס <b>אָחִיךְ</b> מן <b>אָחָה</b>, וְהִיא שָׁלְחָה אֶל <b>חָמִיהָ</b> <small>(בראשית לח, כה)</small>, כַּלָּה <b>בַּחֲמֹתָהּ</b> <small>(מיכה ז, ו)</small>. והנפרד מהם לא מצאנו, אך הוא <b>חָם חָמוֹת</b> כמו <b>אָח אָחוֹת</b> ואינו נופל זה הלשון אלא על האשה. וכן איננו נופל לשון חותן וחותנת כי אם אל האיש. אבל במשנה מצאנו לשון הם גם אל האיש באמרם <small>(כתובות יב ע"א)</small> האוכל אצל חמיו, האוכל אצל חמותו. <b>חוֹמָה</b> הָיוּ עָלֵינוּ <small>(שמואל א' כה, טז)</small>, אֲנִי <b>חוֹמָה</b> <small>(שיר השירים ח, י)</small>, עַד רֶדֶת חֹמֹתֶיךָ <small>(דברים כח, נב)</small>, וְקָרָאת יְשׁוּעָה <b>חוֹמֹתַיִךְ</b> <small>(ישעיה ס, יח)</small>, ידוע. <b>חֵמָה</b> אֵין לִי <small>(ישעיה כו, ה)</small>, אכתבנו בשרש <b>יָחַם</b> כי הוא שרשו לפי דעתי.
<h3>חמט</h3>
<b>וְהַחֹמֶט</b> וְהַתִּנְשָׁמֶת <small>(ויקרא יא, ל)</small>, שרץ ממיני השרצים ופירשו בו שהוא שקורין בלע"ז<b> לימס"א</b>. ויש מי שפירש כי הוא הנקרא בלע"ז <b>ברב"ו</b> [<b>ברכ"ו</b>].
<h3>חמל</h3>
וְעַל אֲשֶׁר לֹא <b>חָמָל</b> <small>(שמואל ב' יב, ו)</small>, מִי <b>יַחְמֹל</b> עָלַיִךְ יְרוּשָׁלַם <small>(ירמיה טו, ה)</small>, וְלֹא <b>תַחְמֹל</b> וְלֹא תְכַסֶּה עָלָיו <small>(דברים יג, ט)</small>, וְאַל <b>תַּחְמְלוּ</b> אֶל בַּחֻרֶיהָ <small>(ירמיה נא, ג)</small>, אַל <b>תַּחְמְלוּ</b> אֶל חֵץ <small>(ירמיה נ, יד)</small>, <b>לְחֻמְלָה</b> עָלָיִךְ <small>(יחזקאל טז, ה)</small>, מקור ו<b>פ"א</b> הפעל בשורק, וכן בא במשקל זה מקור אחר מִלּוּשׁ בָּצֵק עַד <b>חֻמְצָתוֹ</b> <small>(הושע ז, ד)</small>. <b>והשם</b> <b>בְּחֶמְלַת</b> י"י עָלָיו <small>(בראשית יט, טז)</small>. ומשקל אחר <b>וּמַחְמַל</b> נַפְשְׁכֶם <small>(יחזקאל כד, כא)</small>. ויש מפרשים <b>וַיַּחְמֹל</b> הַמֶּלֶךְ עַל מְפִיבֹשֶׁת <small>(שמואל ב' כא, ז)</small>, וישמח. וכן <b>וְחָמַלְתִּי</b> עֲלֵיהֶם כַּאֲשֶׁר <b>יַחְמֹל</b> אִישׁ עַל בְּנוֹ <small>(מלאכי ג, יז)</small>, ואין צורך להוציאם מענין חמלה, כי פירוש <b>וַיַּחְמֹל</b> שלא לקחו עם האחרים או כמו שפירשו רבותינו ז"ל <small>(יבמות עט ע"א)</small> שבקש עליו רחמים שלא יקלטנו הארון. וכן <b>וְחָמַלְתִּי</b>, וכן כאשר יחמול מבוארים הם בענין חמלה.
<h3>חמן</h3>
וְהִכְרַתִּי אֶת <b>חַמָּנֵיכֶם</b> <small>(ויקרא כו, ל)</small>, <b>וְהַחַמָּנִים</b> אֲשֶׁר לְמַעְלָה מֵעֲלֵיהֶם גִּדֵּעַ <small>(דברי הימים ב' לד, ד)</small>. ידמה כי הם עצים כמו אשרים. והנכון ששרשם <b>חָמַם</b> מענין <b>חַמָּה</b> כאשר כתבתי.
<h3>חמס</h3>
<b>חָמְסוּ</b> תוֹרָתִי <small>(יחזקאל כב, כו)</small>, כי אחר שאינם מקיימים אותה כאילו גזלוה והסירוה ממקומה. וכן כתב רבי יונה כי ענין החמס בלשון ערבי הסרת הדבר ממקומו. וּמְזִמּוֹת עָלַי <b>תַּחְמֹסוּ</b> <small>(איוב כא, כז)</small>, כלומר שתחשבו עלי כי החמס אתי. או פירושו מזמותיכם שתחשבו עלי חמס ועון. וְחֹטְאִי <b>חֹמֵס</b> נַפְשׁוֹ <small>(משלי ח, לו)</small>, וַיַּחְמֹס כגן שֹכו <small>(איכה ב, ו)</small>, הנכון בו כסכת גן, ופירוש כמו שהוא נקל לסתור ולהסיר סכת גן כן עשה הוא בסכו שהוא ציון. <b>יַחְמֹס</b> כַּגֶּפֶן בִּסְרוֹ <small>(איוב טו, לג)</small>, יסיר ויגלה. וכן מבנין<b> נפעל</b> <b>נֶחְמְסוּ</b> עֲקֵבָיִךְ <small>(ירמיה יג, כב)</small>, כלומר נתגלו והוסר הכסות שעליהם. וְאֶת <b>הַתַּחְמָס</b> <small>(דברים יד, טז)</small>, עוף מהעופות הטמאים נקרא כן שחומס שאר העופות וגוזל אותם. וכן הוא תרגום ירושלמי <b>חטופיתא</b>.
<h3>חמץ</h3>
כִּי לֹא <b>חָמֵץ</b> <small>(שמות יב, לט)</small>, פועל עבר. טֶרֶם <b>יֶחְמָץ</b> <small>(שמות יב, לד)</small>, מִלּוּשׁ בָּצֵק עַד <b>חֻמְצָתוֹ</b> <small>(הושע ו, ד)</small>, מקור בפלס <b>לְחֻמְלָה</b> עָלָיִךְ <small>(יחזקאל טז, ה)</small>. <b>חָמֵץ</b> תֵּאָפֶינָה <small>(ויקרא כג, יז)</small>,<b> תאר</b>.<b> והשם</b> כָּל <b>מַחְמֶצֶת</b> <small>(שמות יב, כ)</small>, ואפשר שיהיה מחמצת <b>שם תאר</b> לעריסה וענינם ידוע. ורבותינו ז"ל פירשו מזה אַשְּׁרוּ <b>חָמוֹץ</b> <small>(ישעיה א, יז)</small>, כלומר המחמיץ הדין שלא ידין מיד אלא אחר עיון הרבה. וכן אמרו <small>(סנהדרין לה ע"א)</small> אשרי הדיין שמחמיץ את דינו כלומר אמרו אשריו. <b>חֹמֶץ</b> יַיִן <b>וְחֹמֶץ</b> שֵׁכָר <small>(במדבר ו, ג)</small>, ידוע. <b>וההתפעל</b> ממנו בדרך ההשאלה כִּי <b>יִתְחַמֵּץ</b> לְבָבִי <small>(תהלים עג, כא)</small>, כענין כעס. וחומץ יין וחמץ ענין אחד הוא כי הבצק כשהוא חמוץ יותר מדאי טעמו טעם חומץ. בְּלִיל <b>חָמִיץ</b> יֹאכֵלוּ <small>(ישעיה ל, כד)</small>, פירשו רבי יונה נקי וטוב ודמהו ללשון הערב שאומרים למספוא הבהמה הנקי והטוב חמצ"ה בנקודה על ה<b>צד"י</b>. ותרגום יונתן <b>בְּלִיל מְפַטֵם</b>. אַשְּׁרוּ <b>חָמוֹץ</b> <small>(ישעיה א, יז)</small>, <b>תאר</b> לעשוק, מִכַּף מְעַוֵּל <b>וְחוֹמֵץ</b> <small>(תהלים עא, ד)</small>, עושק והוא כמו <b>חוֹמֵס</b> ב<b>סמ"ך</b>. וכן <b>הַשְּׁבִיסִים</b> <small>(ישעיה ג, יח)</small> ב<b>סמ"ך</b> מענין ושבצת ב<b>צד"י</b>. ויש לפרש מזה וְקַטֵּר <b>מֵחָמֵץ</b> תּוֹדָה <small>(עמוס ד, ה)</small>, ותרגם יונתן <b>וּמַגְבַן מִן אוֹנֶס תּוֹדָתָא</b>. וְרֹעֶה זוֹלְלִים יַכְלִים אָבִיו <small>(משלי כח, ז)</small> תרגם <b>וּדְמִתְחַבֵּר לִזְלִילֵי מַחֲמֵץ אֲבוּי</b>. <b>חֲמוּץ</b> בְּגָדִים <small>(ישעיה סג, א)</small>, אדום לפי ענין הפסוק.
<h3>חמק</h3>
<b>חָמַק</b> עָבָר <small>(שיר השירים ה, ו)</small>, סבב. עַד מָתַי <b>תִּתְחַמָּקִין</b> <small>(ירמיה לא, כב)</small>, תסבי. <b>והשם</b> <b>חַמּוּקֵי</b> יְרֵכַיִךְ <small>(שיר השירים ז, ב)</small>, סבובי יריכיך. ואמר זה על עובי הירכים.
<h3>חמר</h3>
וְיַיִן <b>חָמַר</b> <small>(תהלים עה, ט)</small>, פעל עובר. ותרגום יין <b>חַמְרָא</b> וכנה הפעל ממנו עליו עצמו לומר שאדום היין ביותר כי כן עלת היין. ובכמה מקומות דמה אותו לדם וְדַם עֵנָב תִּשְׁתֶּה <b>חָמֶר</b> <small>(דברים לב, יד)</small>. וכן אמר כֶּרֶם חֶמֶד <small>(ישעיה כז, ב)</small>, לרוב חשיבות ואדמימות היין ממנו. ואדום בלשון ערבי <b>אחמא"ר</b>. וחמר בשש נקדות. וענין אחר <b>וַתַּחְמְרָה בַחֵמָר</b> <small>(שמות ב, ג)</small>, טיט שעושין מסיד ומחול לבנות ממנו ולטוח בו. ויש אומרים שהוא כמין זפת. <b>וְהַחֵמָר</b> הָיָה לָהֶם <b>לַחֹמֶר</b> <small>(בראשית יא, ג)</small>, זה הפך זה, זה טיט סיד וזה טיט עפר. <b>החֵמָר</b> הוא טיט סיד מן הנראה כי לעמת אבן הוא בספור וזה כשיהיו שניהם בספור אחד. תִּתְהַפֵּךְ <b>כְּחֹמֶר</b> חוֹתָם <small>(איוב לח, יד)</small>, אֲנַחְנוּ <b>הַחֹמֶר</b> <small>(ישעיה סד, ז)</small>, טיט עפר, וכן בֶּאֱרֹת <b>חֵמָר</b> <small>(בראשית יד, י)</small>. והפעל ממנו יֶהֱמוּ <b>יֶחְמְרוּ</b> מֵימָיו <small>(תהלים מו, ד)</small>, יעכרו כי המים העכורים הם כטיט. וכן בהכפל ה<b>עי"ן</b> וה<b>למ"ד</b> פָּנַי <b>חֳמַרְמְרֻה</b> [<b>חֳמַרְמְרֻו</b>] מִנִּי בֶכִי <small>(איוב טז, טז)</small>, מֵעַי <b>חֳמַרְמָרוּ</b> <small>(איכה א, כ)</small>, נעכרו. <b>וְחֹמֶר</b> שְׂעֹרִים <small>(הושע ג, ב)</small>, לָשֵׂאת מַעְשַׂר <b>הַחֹמֶר</b> <small>(יחזקאל מה, יא)</small>, כור והוא עשר אפות שהם שלשים סאה. <b>חֹמֶר</b> מַיִם רַבִּים <small>(חבקוק ג, יד)</small>, נד וצבור. וכן <b>חֳמָרִם חֳמָרִם</b> <small>(שמות ח, י)</small>. וכן במשקל אחר<b> חֲמוֹר חֲמֹרָתָיִם</b> <small>(שופטים טו, טז)</small>. ואפשר שיהיה כן <b>חֲמוֹר</b> לֶחֶם <small>(שמואל א' טז, כ)</small>. או יהיה <b>חֲמוֹר לֶחֶם</b> כמו <b>חֲמֹר</b> גָּרֶם <small>(בראשית מט, יד)</small>, והוא חסר ופירושו חמור נושא לחם. ופירוש <b>חֲמֹר גָּרֶם</b> חמור חזק ובעל גרמים. אֶחְבְּשָׁה לִּי <b>הַחֲמוֹר</b> וְאֶרְכַּב עָלֶיהָ <small>(שמואל ב' יט, כ)</small>, אמר עליה אולי היתה נקבה. או אמר עליה על ענין בהמה. עַד הֱיוֹת רֹאשׁ <b>חֲמוֹר</b> בִּשְׁמֹנִים כֶּסֶף <small>(מלכים ב' ו, כה)</small>, כמשמעו. וכן תרגום יונתן <b>רֵישָׁא דַחֲמְרָא</b>. ויש מפרשים אותו כמו מַעְשַׂר <b>הַחֹמֶר</b> <small>(יחזקאל מה, יא)</small>. אַיָּל וּצְבִי <b>וְיַחְמוּר</b> <small>(דברים יד, ה)</small>, כתב רבי יונה כי כן קורין אותו בלשון ערבי והוא חיה דומה לעז גדול.
<h3>חמשׁ</h3>
וּמִקְצֵה אֶחָיו לָקַח <b>חֲמִשָּׁה</b> אֲנָשִׁים <small>(בראשית מו, ב)</small>. ולשון נקבה <b>וְחָמֵשׁ</b> צֹאן עֲשׂוּוֹת [עֲשׂוּיוֹת] <small>(שמואל א' כה, יח)</small>, והחשבון הגדול שַׂר <b>חֲמִשִּׁים וַחֲמִשָּׁיו</b> <small>(מלכים ב' א, ט)</small>, וְאֶת <b>חֲמִשֶּׁיךָ</b> <small>(שם ב' א, יב)</small>, חמשים שלך. והפעל מזה השרש בענין החשבון הקטן <b>וַחֲמֻשִׁים</b> עָלוּ בְנֵי יִשְׂרָאֵל <small>(שמות יג, יח)</small>, פירוש חגורי חומש בכלי זין היא הצלע החמשית. וכן פירשו רבותינו ז"ל <small>(סנהדרין מט ע"א)</small>, וַיַּכֵּהוּ אַבְנֵר בְּאַחֲרֵי הַחֲנִית אֶל <b>הַחֹמֶשׁ</b> <small>(שמואל ב' ב, כג)</small>, אמר רבי יוחנן בדופן חמישי מקום שמרה וכבד תלויין בו. ויש מפרשים <b>וַחֲמֻשִּׁים</b> שהיה כל אחד מהם נושא חמשה כלי זין והראשון נכון. <b>והפעל הכבד</b> [פִּעֵל] <b>וְחִמֵּשׁ</b> אֶת אֶרֶץ מִצְרַיִם <small>(בראשית מא, לד)</small>, כלומר יקח אח החמישית. <b>והשם</b> הָאַיִל מְזוּזוֹת <b>חֲמִשִׁית</b> <small>(מלכים א' ו, לא)</small>, פירוש שהיו המזוזות והאיל שהוא המשקוף חמש צלעות זה חוץ לזה וזה כונס מזה כמו שעושין היום בפתחים המצוירים. ויונתן תרגם <b>אֵלָהִי וְסִפּוֹהִי מְטַקְסִין</b>, מענין <b>וַחֲמֻשִׁים עָלוּ בְנֵי יִשְׂרָאֵל</b> שהוא ענין הזירוז והטיקוס. וְאֶת <b>חֲמִישִׁתוֹ</b> יוֹסֵף עָלָיו <small>(ויקרא ה, טז)</small>, פירשו רבותינו ז"ל <small>(בבא מציעא נד ע"א)</small>, חומשיה מלבר והוא חמישית הקרן. ומה שאמר <b>וַחֲמִשִׁתָיו</b> יֹסֵף עָלָיו <small>(שם ה, כד)</small>, דרשו בו רבותינו ז"ל <small>(בבא קמא קח ע"א)</small>, לרבות הרבה חמישיות על קרן אחד. אף על פי שעל דרך הדקדוק היה ראוי להיות <b>חֲמִישִׁיּוֹתָיו</b> הנה מצאנו בקבוץ הזכרים לבד <b>וַאֲחוֹתַיִךְ</b> סְדֹם וּבְנוֹתֶיהָ <small>(יחזקאל טז, נה)</small>, נִלְאֵית בְּרֹב <b>עֲצָתָיִךְ</b> <small>(ישעיה מז, יג)</small>. או יהיה חמישיתיו בלשון זכרים.
<h3>חמת</h3>
וַיִּכְלוּ הַמַּיִם מִן <b>הַחֵמֶת</b> <small>(בראשית כא, טו)</small>, בשש נקודות. ויש ספרים בחמש.<b> וְחֵמַת</b> מַיִם <small>(בראשית כא, יד)</small>, בפתח ה<b>מ"ם</b> הוא נאד. ומזה <b>חֲמַת</b> מִיָּיִן <small>(הושע ז, ה)</small>, מְסַפֵּחַ <b>חֲמָתְךָ</b> <small>(חבקוק ב, טו)</small>, והוא משקל אחר. ורבי יונה הכניסו בענין <b>חֲמַת</b> תַּנִּינִם יֵינָם <small>(דברים לב, לג)</small>, אֲשֶׁר <b>חֲמָתָם</b> שֹׁתָה רוּחִי <small>(איוב ו, ד)</small>.
<h3>חנן</h3>
<b>וְחַנֹּתִי</b> אֶת אֲשֶׁר <b>אָחֹן</b> <small>(שמות לג, יט)</small>, אוּלַי<b> יֶחֱנַן</b> י"י אֱלֹהֵי צְבָאוֹת שְׁאֵרִית יוֹסֵף <small>(עמוס ה, טו)</small>. <b>וְחַנֹּתִי</b> לִבְנֵי בִטְנִי <small>(איוב יט, יז)</small>, פירוש הפסוק <b>רוּחִי זָרָה לְאִשְׁתִּי</b> ולאותם שחנותי ואהבתי כלומר לבני בטני. כִּי <b>חַנַּנִי</b> אֱלֹהִים <small>(בראשית לג, יא)</small>, אֲשֶׁר <b>חָנַן</b> אֱלֹהִים אֶת עַבְדֶּךָ <small>(בראשית לג, ה)</small>, וְתוֹרָתְךָ <b>חָנֵּנִי</b> <small>(תהלים קיט, כט)</small>, <b>חָנּוּנוּ</b> אוֹתָם <small>(שופטים כא, כב)</small>, חַלּוּ נָא פְנֵי אֵל<b> וִיחָנֵנוּ</b> <small>(מלאכי א, ט)</small>, וַיֹּאמַר אֱלֹהִים <b>יָחְנְךָ</b> בְּנִי <small>(בראשית מג, כט)</small>, <b>חָנוֹן יָחְנְךָ</b> לְקוֹל זַעֲקֶךָ <small>(ישעיה ל, יט)</small>, היו ראוים להיות <b>יְחָנְּךָ</b> ה<b>חי"ת</b> בקמץ וה<b>נו"ן</b> דגושה אך הקלו בהם כמנהג. <b>והמקור</b> בתשלומו וְלָכֵן יְחַכֶּה י"י <b>לַחֲנַנְכֶם</b> <small>(ישעיה ל, יח)</small>, <b>לַחֲנַן</b> בפלס<b> לִשְׁכַּב</b> אֶת בַּת יַעֲקֹב <small>(בראשית לד, ז)</small>, אֵין גַּחֶלֶת <b>לַחְמָם</b> <small>(ישעיה מז, יד)</small>. <b>והמקור</b> במשקל אחר הֲשָׁכַח <b>חַנּוֹת</b> אֵל <small>(תהלים עז, י)</small>, <b>חַנּוֹת</b>, בפלס <b>חַלּוֹת</b> מן וָאֹמַר <b>חַלּוֹתִי</b> הִיא <small>(תהלים עז, יא)</small>. <b>והשם</b> וַיִּתֵּן י"י אֶת <b>חֵן</b> הָעָם <small>(שמות יא, ג)</small>, וַיִּתֵּן <b>חִנּוֹ</b> <small>(בראשית לט, כא)</small>. ומזה השרש והענין <b>וְחִין</b> עֶרְכּוֹ <small>(איוב מא, ד)</small>. ובא בחירק והוא כמו בצרי וכן <b>מֵץ</b> ו<b>מִיץ, בֵן</b> ו<b>בִין, נֵר</b> ו<b>נִיר, רֵשׁ</b> ו<b>רִישׁ, אֵן</b> ו<b>אִין</b>, ופירוש הפסוק לא אחריש גבורותיו אם יוכל להלחם אתו ולא אחריש חין ערך מלחמתו, כלומר אם יהיה גמר ויערוך מלחמה עמו אודה לו גבורותיו וימצא חן לפני בערך מלחמתו. ומשקל אחר בתשלומו אֲשֶׁר לֹא אֶתֵּן לָכֶם <b>חֲנִינָה</b> <small>(ירמיה טז, יג)</small>. ומשקל אחר לְבִלְתִּי הֱיוֹת לָהֶם <b>תְּחִנָּה</b> <small>(יהושע יא, כ)</small>, הָיְתָה <b>תְחִנָּה</b> מֵאֵת י"י אֱלֹהֵינוּ <small>(עזרא ט, ח)</small>. ומשקל אחר <b>תַּחֲנוּנִים</b> יְדַבֶּר רָשׁ <small>(משלי יח, כג)</small>, <b>וּבְתַחֲנוּנִים</b> אוֹבִילֵם <small>(ירמיה לא, ט)</small>, רוּחַ חֵן <b>וְתַחֲנוּנִים</b> <small>(זכריה יב, י)</small>, קוֹל <b>תַּחֲנוּנַי</b> <small>(תהלים לא, כג)</small>. ובלשון נקבות תחנונות וְהַקְשִׁיבָה בְּקוֹל <b>תַּחֲנוּנוֹתָי</b> <small>(תהלים פו, ו)</small>. <b>והנפעל</b> מַה <b>נֵּחַנְתְּ</b> בְּבֹא לָךְ חֲבָלִים <small>(ירמיה כב, כג)</small>, עקרו <b>נחננת</b>. <b>וההתפעל</b> <b>וָאֶתְחַנַּן</b> אֶל י"י <small>(דברים ג, כג)</small>, <b>בְּהִתְחַנְנוֹ</b> אֵלֵינוּ <small>(בראשית מב, כא)</small>. והיה ראוי להדגש. <b>והפעל הכבד</b> [פִּעֵל] כִּי <b>יְחַנֵּן</b> קוֹלוֹ אַל תַּאֲמֶן בּוֹ <small>(משלי כו, כה)</small>, פירוש ישא קולו בדרך תחינה. <b>חָנֵנִי</b> י"י כִּי אֻמְלַל אָנִי <small>(תהלים ו, ג)</small>. והיה ראוי להדגש. וכן כִּי עֵת <b>לְחֶנְנָהּ</b> <small>(תהלים קב, יד)</small>, הראוי לחננה ה<b>חי"ת</b> בפתח וה<b>נו"ן</b> בדגש. <b>ופעל כבד</b> [פֹּעֵל] אחר<b> וּמְחוֹנֵן</b> עֲנָיִים [עֲנָוִים] אַשְׁרָיו <small>(משלי יד, כא)</small>. <b>ואשר לא נזכר פועלו</b> [פֻּעַל] <b>יֻחַן</b> רָשָׁע בַּל לָמַד צֶדֶק <small>(ישעיה כו, י)</small>, כלם ענין <b>חֵן</b> אבל המבין יוכל להפריש מעט בין כל אחד ואחד לפי מקומו. כי פירוש <b>וְחַנֹּתִי אֶת אֲשֶׁר אָחֹן</b> אתן <b>חִנִּי</b>, וכן <b>חַנַּנִי אֱלֹהִים, חַלּוּ נָא פְנֵי אֵל וִיחָנֵנוּ, חָנוֹן יָחְנְךָ, וּבְתַחֲנוּנִים אוֹבִילֵם</b> והדומים להם אף על פי שפירושם קרוב לענין המלה. וכן <b>חָנַן אֱלֹהִים אֶת עַבְדֶּךָ, חָנּוּנוּ אוֹתָם</b>, פירושם קרוב לענין מתנה. וכן <b>וָאֶתְחַנַּן, בְּהִתְחַנְנוֹ אֵלֵינוּ, כִּי יְחַנֵּן קוֹלוֹ</b>, פירושם קרוב לענין תפלה ובקשה. כי פירוש <b>חָנּוּנוּ אוֹתָם</b> חנו אותנו מהם. ופירוש <b>אֲשֶׁר חָנַן אֱלֹהִים אֶת עַבְדֶּךָ</b> כלומר כי בהם בילדים חנן אלהים את עבדך, ופירוש <b>וָאֶתְחַנַּן</b> בקשתי מלפניו שיחנני. וכן <b>בְּהִתְחַנְנוֹ אֵלֵינוּ</b>. וכן אֵת כָּל הַתְּפִלָּה <b>וְהַתְּחִנָּה</b> הַזֹּאת <small>(מלכים א' ח, נד)</small>, מַפִּיל אֲנִי <b>תְחִנָּתִי</b> לִפְנֵי הַמֶּלֶךְ <small>(ירמיה לח, כו)</small>, והדומים להם וכולם נכנסים בענין אחד למבין. ופירוש <b>מה נֵחַנְתְּ בבא לך חבלים</b>, כלומר מה חן נשאר לך מכל אשר בנית וקנית בארזים בבא לך חבלים תוכן המלה מה נחננת ובא חסר על דרך השלם. וְיָצְאָה<b> חִנָּם</b> <small>(שמות כא, יא)</small>, ה<b>מ"ם</b> נוספת כ<b>מ"ם</b> <b>רֵיקָם</b> ופירושו ותצא בחן מאין כסף, כלומר כיון שיצאה מאין כסף כאילו יוצאת בחן שמצאה בעיני אדניה. וכן כל חנם שבמקרא יתפרש כמו חן.
<h3>חנה</h3>
קִרְיַת <b>חָנָה</b> דָוִד <small>(ישעיה כט, א)</small> <b>וְחָנִיתִי</b> כַדּוּר עָלָיִךְ <small>(ישעיה כט, ג)</small>, <b>וְחָנִיתִי</b> לְבֵיתִי מִצָּבָה <small>(זכריה ד, ח)</small>,<b> וַיִּחַן</b> שָׁם יִשְׂרָאֵל <small>(שמות יט, ב)</small>, פִּזַּר עַצְמוֹת <b>חֹנָךְ</b> <small>(תהלים נג, ו)</small>, פירוש חונה עליך כמו בָּנַי <b>יְצָאֻנִי</b> <small>(ירמיה י, כ)</small>, יצאו ממני, לֹא <b>יְגֻרְךָ</b> רָע <small>(תהלים ה, ה)</small>, לא יגור עמך, הדומים להם. <b>וַחֲנֵה</b> עַל הָעִיר וְלָכְדָהּ <small>(שמואל ב' יב, כח)</small>, כולם <b>פעלים עומדים</b>. ופירוש <b>וְחָנִיתִי כַדּוּר עָלָיִךְ</b> וחניתי בכדור. ופירוש<b> וְחָנִיתִי לְבֵיתִי מִצָּבָה</b> אני אחנה בביתי ולא פחדו <b>מִצָּבָה</b> שיחנה עליהם. ויתכן להיות <b>וְחָנִיתִי כַדּוּר עָלָיִךְ, וְחָנִיתִי לְבֵיתִי מִצָּבָה, פעלים יוצאים</b>. <b>והשם</b> מחנה מצא בלשון זכר ובלשון נקבה. בלשון <b>זכר</b> וְהָיָה <b>הַמַּחֲנֶה</b> הַנִּשְׁאָר <small>(בראשית לב, ט)</small>, ובלשון <b>נקבה</b> אִם <b>תַּחֲנֶה</b> עָלַי <b>מַחֲנֶה</b> <small>(תהלים כז, ג)</small>, <b>הַמַּחֲנֶה</b> הָאַחַת <small>(בראשית לב, ט)</small>. והקבוץ בלשון זכרים <b>הַבְּמַחֲנִים</b> אִם בְּמִבְצָרִים <small>(במדבר יג, יט)</small>, וַיָּשֹׁסּוּ אֶת <b>מַחֲנֵיהֶם</b> <small>(שמואל א' יז, נג)</small>, וַיִּקְבְּצוּ פְלִשְׁתִּים אֶת כָּל <b>מַחֲנֵיהֶם</b> אֲפֵקָה <small>(שמואל א' כט, א)</small>. וַיִּקְרָא שֵׁם הַמָּקוֹם הַהוּא <b>מַחֲנָיִם</b> <small>(בראשית לב, ג)</small>, שני מחנים. וקרא שם המקום כן על מחנהו שהיה עם לבן ועל מחנה אלהים שראה אחר כן. והקבוץ בלשון נקבה לִשְׁנֵי <b>מַחֲנוֹת</b> <small>(בראשית לב, יא)</small>, <b>מִמַּחֲנוֹת</b> פְּלִשְׁתִּים <small>(שמואל א' יז, ד)</small>. ומשקל אחר <b>תַּחֲנוּת</b> בפלס <b>תַּרְבּוּת</b>, אֶל מְקוֹם פְּלֹנִי אַלְמֹנִי <b>תַּחֲנֹתִי</b> <small>(מלכים ב' ו, ח)</small>. והשורק והחלם אחדים. ומהשרש הזה והענין הזה אֶל בֵּית הַבּוֹר וְאֶל <b>הַחֲנֻיוֹת</b> <small>(ירמיה לז, טז)</small>, והלשון הזה ידוע בדברי רבותינו ז"ל <small>(פסחים לא ע"ב)</small>, חנות של ישראל ומלאי של ישראל. ונקרא כן לפי שחונים שם האכסנאים. ואפשר שיהיה מן השרש הזה הִנֵּה החֲנִית [<b>חֲנִית</b>] הַמֶּלֶךְ וְיַעֲבֹר אֶחָד מֵהַנְּעָרִים וְיִקָּחֶהָ <small>(שמואל א' כו, כב)</small>, וַתֵּצֵא <b>הַחֲנִית</b> מֵאַחֲרָיו וַיִּפָּל שָׁם <small>(שם ב, כג)</small>, וְלַהֶבֶת <b>חֲנִיתוֹ</b> <small>(שם א' יז, ז)</small>, נִשְׁעָן עַל <b>חֲנִיתוֹ</b> <small>(שם ב' א, ו)</small>. והקבוץ בלשון זכר אֶת <b>הַחֲנִיתִים</b> וְאֶת הַמָּגִנּוֹת <small>(דברי הימים ב' כג, ט)</small>. ובלשון נקבות <b>וַחֲנִיתוֹתֵיהֶם</b> לְמַזְמֵרוֹת <small>(ישעיה ב, ד)</small>.
<h3>חנט</h3>
הַתְּאֵנָה <b>חָנְטָה</b> פַגֶּיהָ <small>(שיר השירים ב, יג)</small>, יציאת הפירות והראותם טרם גמר בישולם תקרא חנטה. וכן בדברי רבותינו ז"ל <small>(ראש השנה טו ע"ב)</small>, אילן שחנטו פירותיו קודם חמשה עשר בשבט מתעשר לשנה שעברה. וענין אחר <b>וַיַּחַנְטוּ</b> הָרֹפְאִים <small>(בראשית נ, ב)</small>, <b>לַחֲנֹט</b> אֶת אָבִיו <small>(שם)</small>, יְמֵי <b>הַחֲנֻטִים</b> נ, ג)</small>, הוא ענין מעשה סמים שעושין למת כדי שיעמוד בשרו ימים רבים שלא ירקב ושלא יסרח. ומן השרש הזה <b>וְהַחִטָּה</b> וְהַכֻּסֶּמֶת <small>(שמות ט, לב)</small>, <b>חִטִּים</b> וּשְׂעֹרִים <small>(ירמיה מא, ח)</small>, כי הדגש להבלעת ה<b>נו"ן</b> וכן מצאנו בלשון ארמית חנטין.
<h3>חנך</h3>
<b>חֲנֹךְ</b> לַנַּעַר עַל פִּי דַרְכּוֹ <small>(משלי כב, ו)</small>, התחיל ללמדהו מקטנותו על דרכו כלומר מעט מעט שיוכל לסבול. וכן בדברי רבותינו ז"ל <small>(חגיגה ד ע"א)</small>, משהגיע לחינוך מצוה, כלומר התחלת חיוב ועל המצות. וכן אמרו <small>(יומא פב ע"א)</small>, אבל מחנכין אותן לשעות, כלומר מתחילין להם ומרגילין אותן להתענוה מעט מעט. ורבי יונה הביא בענין אחר אֲשֶׁר בָּנָה בַיִת חָדָשׁ וְלֹא <b>חֲנָכוֹ</b> <small>(דברים כ, ה)</small>, <b>וַיַּחְנְכוּ</b> אֶת בֵּית י"י <small>(מלכים א' ח, סג)</small>. <b>והשם</b> מִזְמוֹר שִׁיר <b>חֲנֻכַּת</b> הַבַּיִת <small>(תהלים ל, א)</small>. ואינו לפי דעתי כי אם מהענין הזה כלומר התחלת האכילה בבית חדש יקרא חנוך כמו שיקרא התחלת הלמוד בנער. ומנהג הוא שעושין סעודה ושמחה באכילה הראשונה שיאכלו בבית חדש ולפיכך אמר ולא <b>חֲנָכוֹ</b> ילך וישוב לביתו. וַיָּרֶק אֶת <b>חֲנִיכָיו</b> <small>(בראשית יד, יד)</small>, הנערים שחנך אותם ולמד אותם.
<h3>חנף</h3>
כִּי גַם נָבִיא גַם כֹּהֵן <b>חָנֵפוּ</b> <small>(ירמיה כג, יא)</small>, בצרי לגזרת <b>פָּעֵל</b>, וְהָאָרֶץ<b> חָנְפָה</b> תַּחַת יֹשְׁבֶיהָ <small>(ישעיה כד, ה)</small>, הֲלוֹא <b>חָנוֹף תֶּחֱנַף</b> הָאָרֶץ <small>(ירמיה ג, א)</small>. <b>והיוצא</b> <b>וַתֶּחֱנַף</b> אֶת הָאָרֶץ <small>(ירמיה ג, ט)</small>. או פירושו עם הארץ. <b>והשם</b> לַעֲשׂוֹת <b>חֹנֶף</b> <small>(ישעיה לב, ו)</small>. ומשקל אחר יָצְאָה <b>חֲנֻפָּה</b> <small>(ירמיה כג, טו)</small>. <b>והתאר</b> כֻלּוֹ <b>חָנֵף</b> וּמֵרַע <small>(ישעיה ט, טז)</small>. <b>והפעל הכבד</b> [הִפְעִיל] וְלֹא <b>תַחֲנִיפוּ</b> אֶת הָאָרֶץ <small>(במדבר לה, לג)</small>,<b> יַחֲנִיף</b> בַּחֲלַקּוֹת <small>(דניאל יא, לב)</small>, כלם ענין רשע ונשוא פנים.
<h3>חנק</h3>
[נִפְעַל] וַיְצַו אֶל בֵּיתוֹ<b> וַיֵּחָנַק</b> <small>(שמואל ב' יז, כג)</small>. <b>והפעל הכבד</b> [פִּעֵל] <b>וּמְחַנֵּק</b> לְלִבְאֹתָיו <small>(נחום ב, יג)</small>. <b>והשם</b> וַתִּבְחַר <b>מַחֲנָק</b> נַפְשִׁי <small>(איוב ז, טו)</small>, ענינם ידוע בדברי רבותינו ז"ל <small>(סנהדרין נב ע"ב)</small>, שאמרו כל מיתה האמורה בתורה סתם אינה אלא חנק.
<h3>חסד</h3>
עִם <b>חָסִיד תִּתְחַסָּד</b> <small>(שמואל ב' כב, כו)</small>. זֶה <b>חַסְדְּךָ</b> אֶת רֵעֶךָ <small>(שמואל ב' טז, יז)</small>, <b>חֶסֶד</b> וֶאֱמֶת <small>(בראשית מז, כט)</small>, אָמַרְתִּי עוֹלָם <b>חֶסֶד</b> יִבָּנֶה <small>(תהלים פט, ג)</small>, בשש נקדות, <b>חַסְדָּם</b> יַעֲזֹבוּ <small>(יונה ב, ט)</small>, ענין החסד הוא הטוב והגמילות לפנים משורת הדין. וענין אחר <b>חֶסֶד</b> הוּא <small>(ויקרא כ, יז)</small>, חרפו. פֶּן <b>יְחַסֶּדְךָ</b> שֹׁמֵעַ <small>(משלי כה, י)</small>, ישים דברך וחרפה ונבלה. ומפרשים פירשו מזה הענין <b>חַסְדָּם יַעֲזֹבוּ</b>. אבל אדוני אבי ז"ל פירשו מהענין הראשון והוא הנכון, וכך פירושו, משמרים הבלי שוא חַסְדָּם יעזובו אמר יונה כל אלו האנשים שהם <b>מְשַׁמְּרִים הַבְלֵי שָׁוְא חַסְדָּם יַעֲזֹבוּ</b>, כלומר החסד והטוב שנדרו לעשות כמו שאמר <b>וַיִּדְּרוּ נְדָרִים</b> <small>(יונה א, טז)</small>, יעזבו אותם אחר שנמלטו מן הרעה, וַאֲנִי בְּקוֹל תּוֹדָה אֶזְבְּחָה לָּךְ אֲשֶׁר נָדַרְתִּי אֲשַׁלֵּמָה <small>(יונה ב, י)</small>. ושני הענינים האלו שהזכרנו בחסד הם ענין אחד, כי כמו שהחסד הוא תוספת הטוב ויתרון הגמול כן <b>חֶסֶד</b> הוא רצה לומר תוספת הזנות ויתרון הנבלה. וכן כתב רבי אברהם בן עזרא ז"ל. וְאֵת <b>הַחֲסִידָה</b> <small>(ויקרא יא, יט)</small>, פירשו רבותינו ז"ל <small>(חולין סג ע"א)</small>, זו דיה לבנה, ולמה נקרא שמה חסידה? שעושה חסידות עם חברותיה, כלומר במזונותיה שמחלקת להם.
<h3>חסה</h3>
<b>וְחָסוּ</b> בְּשֵׁם י"י <small>(צפניה ג, יב)</small>, <b>וְחֹסֶה</b> בְמוֹתוֹ צַדִּיק <small>(משלי יד, לב)</small>, <b>אֶחֱסֶה</b> בְסֵתֶר כְּנָפֶיךָ <small>(תהלים סא, ה)</small>, בשוא לבדו, וּבְצֵל כְּנָפֶיךָ <b>אֶחְסֶה</b> <small>(תהלים נז, ב)</small>, בשוא וסגול. ומסורת אחר מצאתי וכל <b>מַחֲסֶה, מַחֲסִי, לַחֲסוֹת</b> רפין וסימנו בטחו לנו מציון במופת למחתה טוב טוב כנפיו וכל <b>אֶחֱסֶה</b> כותהון רפה בר מן חד <b>וּבְצֵל כְּנָפֶיךָ אֶחְסֶה</b>, אם כן הוא הפך מה שכתבנו. וּבָהּ<b> יֶחֱסוּ</b> עֲנִיֵּי עַמּוֹ <small>(ישעיה יד, לב)</small>, בְּצֵל כְּנָפֶיךָ יֶחֱסָיוּן <small>(תהלים לו, ח)</small>, בשוא וסגול, וְאָמַר אֵי אֱלֹהֵימוֹ צוּר <b>חָסָיוּ</b> בוֹ <small>(דברים לב, לז)</small>, בְךָ <b>חָסָיָה</b> נַפְשִׁי <small>(תהלים נז, ב)</small>, בֹּאוּ <b>חֲסוּ</b> בְצִלִּי <small>(שופטים ט, טו)</small>, וְיִשְׂמְחוּ כָל <b>חוֹסֵי</b> בָךְ לְעוֹלָם יְרַנֵּנוּ <small>(תהלים ה, יב)</small>, הַפְלֵה חֲסָדֶיךָ מוֹשִׁיעַ <b>חוֹסִים</b> <small>(תהלים יז, ז)</small>. <b>והשם</b> וַי"י <b>מַחֲסֶה</b> לְעַמּוֹ <small>(יואל ד, טז)</small>, <b>מַחְסֶה</b> מִזֶּרֶם צֵל מֵחֹרֶב <small>(ישעיה כה, ד)</small>, סְלָעִים <b>מַחְסֶה</b> לַשְׁפַנִּים <small>(תהלים קד, יח)</small>, בשוא לבדו, <b>מַחֲסֶה</b> וָעֹז <small>(תהלים מו, ב)</small>, אֱלֹהִים <b>מַחֲסֶה</b> לָּנוּ <small>(תהלים סב, ט)</small>, בשוא ופתח. ומשקל אחר <b>וְהֶחָסוּת</b> בְּצֵל מִצְרַיִם לִכְלִמָּה <small>(ישעיה ל, ג)</small>, כלם ענין הסתופף <b>אלבירגר</b> בלע"ז.
<h3>חסל</h3>
כִּי<b> יַחְסְלֶנּוּ</b> הָאַרְבֶּה <small>(דברים כח, לח)</small>, יכרתנו ויכלנו. ולפיכך נקרא מין ממיני הארבה המכלה ביותר <b>חָסִיל</b>,<b> וְהֶחָסִיל</b> וְהַגָּזָם <small>(יואל ב, כה)</small>. וכן אמרו רבותינו ז"ל למה נקרא שמו חסיל? שהוא חוסל הכל, גובי דהוא גבי דינא דמריה. ומזה אמרו לכלות הדבר והשלמתו חסלת סדר פלוני או מסכת פלונית.
<h3>חסם</h3>
לֹא <b>תַחְסֹם</b> שׁוֹר בְּדִישׁוֹ <small>(דברים כה, ד)</small>, המחסום הוא הדבר שישימו בפי הבהמה שלא האכל ולא תשיך. אֶשְׁמְרָה לְפִי <b>מַחְסוֹם</b> <small>(תהלים לט, ב)</small>, <b>וְחֹסֶמֶת</b> הִיא אֶת הָעֹבְרִים <small>(יחזקאל לט, יא)</small>, כלומר סותמת העוברים שלא יוכלו לעבור מרוב באשה וסרחונה. או העוברים יחסמו אפיהם בעברם ותהיה מלת <b>חֹסֶמֶת</b> עוברת לשלישי.
<h3>חסן</h3>
וְהָיָה <b>הֶחָסֹן</b> לִנְעֹרֶת <small>(ישעיה א, לא)</small>, <b>וְחָסֹן</b> הוּא כָּאַלּוֹנִים <small>(עמוס ב, ט)</small>, חזק ותקיף. ומשקל אחר מִי כָמוֹךָ <b>חֲסִין</b> יָהּ <small>(תהלים פט, ט)</small>, בפלס <b>גְּבִיר</b> שַׂמְתִּיו לָךְ <small>(בראשית כז, לז)</small>. <b>והשם</b> כָּל <b>חֹסֶן</b> הָעִיר <small>(ירמיה כ, ה)</small>, <b>חֹסֶן</b> וִיקָר יִקָּחוּ <small>(יחזקאל כב, כה)</small>, הוא האוצר המעולה ונקרא כן לפי שהוא חוזק האדם ותקפו. ומזה לֹא יֵאָצֵר וְלֹא <b>יֵחָסֵן</b> <small>(ישעיה כג, יח)</small>, ותרגום נֶהֶרְסוּ מַמְּגֻרוֹת <small>(יואל א, יז)</small> <b>אִתְפַּגָרוּ חִסָנַיָא</b>.
<h3>חסר</h3>
וְצַפַּחַת הַשֶּׁמֶן לֹא <b>חָסֵר</b> <small>(מלכים א' יז, טז)</small>, בפלס כִּי לֹא <b>חָמֵץ</b> <small>(שמות יב, לט)</small>, וְצַפַּחַת הַשֶּׁמֶן לֹא <b>תֶחְסָר</b> <small>(מלכים א' יז, יד)</small>, י"י רֹעִי לֹא <b>אֶחְסָר</b> <small>(תהלים כג, א)</small>, <b>חָסַרְנוּ</b> כֹל וּבַחֶרֶב וּבָרָעָב תָּמְנוּ <small>(ירמיה מד, יח)</small>, לֹא <b>חָסַרְתָּ</b> דָּבָר <small>(דברים ב, ז)</small>, שָׁרְרֵךְ אַגַּן הַסַּהַר אַל <b>יֶחְסַר</b> הַמָּזֶג <small>(שיר השירים ז, ג)</small>, לא תֶחְסַר כל בה <small>(דברים ח, ט)</small> אוּלַי <b>יַחְסְרוּן</b> חֲמִשִּׁים הַצַּדִּיקִם חֲמִשָּׁה <small>(בראשית יח, כח)</small> <b>וַיַּחְסְרוּ</b> הַמַּיִם <small>(בראשית ח, ג)</small>, הָלוֹךְ <b>וְחָסוֹר</b> <small>(בראשית ח, ה)</small>, כלם שהם מהבנין הקל הם בודדים ואין אחד מהם עובר כאשר כתב רבי יונה במקצתם. <b>והשם</b> אֵין <b>מַחְסוֹר</b> <small>(שופטים יט, יט)</small>, דֵּי <b>מַחְסֹרוֹ</b> <small>(דברים טו, ח)</small>, כָּל <b>מַחְסוֹרְךָ</b> עָלָי <small>(שופטים יט, כ)</small>. ומשקל אחר <b>בְחֹסֶר</b> כֹּל <small>(דברים כח, מח)</small>. ומשקל אחר <b>וְחֶסְרוֹן</b> לֹא יוּכַל לְהִמָּנוֹת <small>(קהלת א, טו)</small>, ויתכן היותו תאר בשקל <b>אֶביוֹן</b>. ומשקל אחר<b> בְּחֶסֶר</b> וּבְכָפָן <small>(איוב ל, ג)</small>, וְלֹא יֵדַע כִּי <b>חֶסֶר</b> יְבֹאֶנּוּ <small>(משלי כח, כב)</small>, בשש נקדות. ומשקל אחר וֶאֱוִילִים <b>בַּחֲסַר</b> לֵב יָמוּתוּ <small>(משלי י, כא)</small>. <b>והתאר</b> כִּי מָה אַתָּה <b>חָסֵר</b> <small>(מלכים א' יא, כב)</small>, <b>חֲסַר</b> לֵב <small>(משלי ו, לב)</small>. <b>והפעל הכבד</b> [הִפְעִיל] והוא עובר וְהַמַּמְעִיט לֹא <b>הֶחְסִיר</b> <small>(שמות טז, יח)</small>, ופירושו לא החסיר מדתו בלקטו מעט, כי כשיעור לקט כל אחר מהם וכן לֹא הֶעְדִּיף <small>(שם)</small> לא העדיף על מדתו. וּמַשְׁקֵה צָמֵא<b> יַחְסִיר</b> <small>(ישעיה לב, ו)</small>. <b>וכבד אחר</b> [פִּעֵל] <b>וַתְּחַסְּרֵהוּ</b> מְּעַט מֵאֱלֹהִים <small>(תהלים ח, ו)</small>, <b>וּמְחַסֵּר</b> אֶת נַפְשִׁי מִטּוֹבָה <small>(קהלת ד, ח)</small>, וכלם ענינם ידוע.
<h3>חפף</h3>
<b>חֹפֵף</b> עָלָיו כָּל הַיּוֹם <small>(דברים לג, יב)</small>, מסתיר ומכסה עליו. <b>והשם</b> כִּי עַל כָּל כָּבוֹד <b>חֻפָּה</b> <small>(ישעיה ד, ה)</small>, יֹצֵא <b>מֵחֻפָּתוֹ</b> <small>(תהלים יט, ו)</small>, וְכַלָּה <b>מֵחֻפָּתָהּ</b> <small>(יואל ב, טז)</small>, מקום הסתרת הכלה עם החתן. ויתכן להיות מעניו זה <b>לְחוֹף</b> יַמִּים <small>(בראשית מט, יג)</small>, <b>לְחוֹף</b> אֳנִיֹּת <small>(שם)</small>, כלומר מקום שנסתרים בו הספינות מפני הרוחות והוא הנמל. או יהיה ענינו שפת ימים מדברי רבותינו ז"ל ממה שאמרו במשנה בנזיר <small>(נזיר פרק ששי משנה ג, דף מב ע"א)</small>, לא יחוף ראשו באדמה מפני שמשרת את השער. ועוד אמרו <small>(נדה סח ע"א)</small>, אשה חופפת ביום וטובלת בלילה והוא חכוך הראש וגרירתו <b>פיינ"ר</b> בלע"ז ולפיכך נקרא שפת הים חוף לפי שגוררין שם הספינות. ומן הענין הזה <b>חַף</b> אָנֹכִי וְלֹא עָוֹן לִי <small>(איוב לג, ט)</small>, כלומר נגרד ומנוקה מעונות.
<h3>חפה</h3>
<b>וְחָפוּ</b> רֹאשָׁם <small>(ירמיה יד, ג)</small>, וְרֹאשׁ לוֹ<b> חָפוּי</b> <small>(שמואל ב' טו, ל)</small>. ואשר הוא <b>פועל עומד</b> וּפְנֵי הָמָן <b>חָפוּ</b> <small>(אסתר ז, ח)</small>, כלומר נכבשו פניו בקרקע כי היה לו בשת מאשר אמר לו המלך. ויש מפרשים אותו פעל עובר כחבריו כלומר משרתי המלך כסו פניו כמנהג הנתלים שמכסים פניהם כי הרגישו המשרתים כי יצוה המלך לתלותו כי ראו כי כעס עליו מאד לפיכך אמר חרבונה גַּם הִנֵּה הָעֵץ <small>(שם ז, ט)</small>. <b>והנפעל</b> כַּנְפֵי יוֹנָה<b> נֶחְפָּה</b> בַכֶּסֶף <small>(תהלים סח, יד)</small>. <b>והפעל הכבד</b> [פִּעֵל] <b>חִפָּה</b> עֵץ בְּרוֹשִׁים <small>(דברי הימים ב' ג, ה)</small>, <b>וַיְחַפֵּהוּ</b> זָהָב טוֹב <small>(שם)</small>, <b>וַיְחַף</b> אֶת הַבַּיִת <small>(דברי הימים ב' ג, ז)</small>, כלם ענין כסוי ותרגום וַיְכַס <small>(שמות י, טו)</small> <b>וַחֲפָא</b>, ומזה הענין והשרש <b>וַיְחַפְּאוּ</b> בְנֵי יִשְׂרָאֵל <small>(מלכים ב' יז, ט)</small>. וה<b>אל"ף</b> תמורת <b>למ"ד</b> הפעל. ופירוש ויחפאו הסתירו היריעה מהבורא ואמרו כי מעשה בני אדם נעלמים מן הבורא ואינו יודע ואינו משיג מהם דבר, לפיכך וַיִּבְנוּ לָהֶם בָּמוֹת <small>(שם)</small>, וכל ענין הפרשה כן. וכן אמר ישעיהו הנביא עליהם הוֹי הַמַּעֲמִיקִים מֵי"י לַסְתִּר עֵצָה וְהָיָה בְמַחְשָׁךְ מַעֲשֵׂיהֶם וַיֹּאמְרוּ מִי רֹאֵנוּ וּמִי יֹדְעֵנוּ <small>(ישעיה כט, טו)</small>. וכן אמר הנביא עליהם כִּי אֹמְרִים אֵין י"י רֹאֶה אֹתָנוּ עָזַב י"י אֶת הָאָרֶץ <small>(יחזקאל ח, יב)</small>. וכן פירשו רבותינו ז"ל <small>(בילקוט מלכים ב' יז, ט)</small>, <b>וַיְחַפְּאוּ בְנֵי יִשְׂרָאֵל</b> מאי אמור? העמוד הזה אינו רואה ואינו שומע.
<h3>חפז</h3>
<b>בְּחָפְזָהּ</b> לָנוּס <small>(שמואל ב' ד, ד)</small>, אֲשֶׁר הִשְׁלִיכוּ אֲרָם בְּהחָפְזָם [<b>בְּחָפְזָם</b>] <small>(מלכים ב' ז, טו)</small> אֲנִי אָמַרְתִּי <b>בְחָפְזִי</b> <small>(תהלים קטז, יא)</small>, אַל תִּירְאוּ וְאַל <b>תַּחְפְּזוּ</b> <small>(דברים כ, ג)</small>, הֵן יַעֲשֹׁק נָהָר לֹא<b> יַחְפּוֹז</b> <small>(איוב מ, כג)</small>. <b>והשם</b> כִּי <b>בְחִפָּזוֹן</b> יָצָאתָ <small>(דברים טז, ג)</small>, כִּי לֹא <b>בְחִפָּזוֹן</b> תֵּצֵאוּ <small>(ישעיה נב, יב)</small>. <b>והנפעל</b> <b>נֶחְפָּז</b> לָלֶכֶת מִפְּנֵי שָׁאוּל <small>(שמואל א' כג, כו)</small>, נִבְהֲלוּ <b>נֶחְפָּזוּ</b> <small>(תהלים מח, ו)</small>, מִן קוֹל רַעַמְךָ <b>יֵחָפֵזוּן</b> <small>(תהלים קד, ז)</small>. ענין הכל נחיצה ומהירות ותנועה עם הפחד.
<h3>חפן</h3>
מִמְּלֹא <b>חָפְנַיִם</b> <small>(קהלת ד, ו)</small>, מְלֹא <b>חָפְנֵיכֶם</b> פִּיחַ כִּבְשָׁן <small>(שמות ט, ח)</small>, וּמְלֹא <b>חָפְנָיו</b> <small>(ויקרא טז, יב)</small>, ידוע.
<h3>חפץ</h3>
כִּי <b>חָפֵץ</b> בְּבַת יַעֲקֹב <small>(בראשית לד, יט)</small>, לוּ <b>חָפֵץ</b> י"י לַהֲמִיתֵנוּ <small>(שופטים יג, כג)</small>, וְהָיָה אִם לֹא <b>חָפַצְתָּ</b> בָּהּ <small>(דברים כא, יד)</small>, וְאִם לֹא<b> יַחְפֹּץ</b> הָאִישׁ <small>(דברים כה, ז)</small>, <b>הֶחָפֹץ אֶחְפֹּץ</b> מוֹת רָשָׁע <small>(יחזקאל יח, כג)</small>, עַד <b>שֶׁתֶּחְפָּץ</b> <small>(שיר השירים ב, ז)</small>, לֹא בִגְבוּרַת הַסּוּס <b>יֶחְפָּץ</b> <small>(תהלים קמז, י)</small>. <b>והתאר</b> אִם <b>חָפֵץ</b> בָּנוּ י"י <small>(במדבר יד, ח)</small>, כִּי <b>חָפֵץ</b> י"י לַהֲמִיתָם <small>(שמואל א' ב, כה)</small>. <b>והשם</b> הֵן בְּיוֹם צֹמְכֶם תִּמְצְאוּ <b>חֵפֶץ</b> <small>(ישעיה נח, ג)</small>, <b>הַחֵפֶץ</b> לַי"י <small>(שמואל א' טו, כב)</small>, בחמש נקדות, כִּי אִם בְּתוֹרַת י"י <b>חֶפְצוֹ</b> <small>(תהלים א, ב)</small>, וְכָל <b>חֲפָצֶיךָ</b> לֹא יִשְׁווּ בָהּ <small>(משלי ג, טו)</small>, דְּרוּשִׁים לְכָל <b>חֶפְצֵיהֶם</b> <small>(תהלים קיא, ב)</small>. והנכון כי <b>דְּרוּשִׁים לְכָל חֶפְצֵיהֶם</b> <b>תאר</b> בפלס <b>זִקְנֵיהֶם</b> כלומר לכל החפצים בהם הם דרושים. אך <b>יַחְפֹּץ</b> זְנָבוֹ כְמוֹ אָרֶז <small>(איוב מ, יז)</small>, פירשו בו ענין תנועה בחלוף <b>צד"י</b> ב<b>זי"ן</b> כי הם ממוצא אחר והוא כמו הֵן יַעֲשֹׁק נָהָר לֹא <b>יַחְפּוֹז</b> <small>(איוב מ, כג)</small>, לשון תנועה במהירות, ופירוש כמו<b> אָרֶז</b> זנבו שהוא גדול כמו ארז יניעהו במהירות.
<h3>חפר</h3>
כִּי <b>חָפַרְתִּי</b> אֶת הַבְּאֵר הַזֹּאת <small>(בראשית כא, ל)</small>, <b>חֲפָרוּהָ</b> שָׂרִים <small>(במדבר כא, יח)</small>, <b>חֹפֵר</b> גּוּמָּץ <small>(קהלת י, ח)</small>, <b>וְחָפַרְתָּ</b> לָבֶטַח תִּשְׁכָּב <small>(איוב יא, יח)</small>, כלומר תחפור בלבד סביב בניניך ולא תצטרך לעשות חומה סביבותם או להגביה אותם כי לבטח תשכב. ויש מפרשים כאילו חפרת סביבותיך כן תשכב לבטח. וענין קרוב לזה כִּי <b>לַחְפֹּר</b> אֶת כָּל הָאָרֶץ בָּאוּ <small>(יהושע ב, ב)</small>, מִשָּׁם <b>חָפַר</b> אֹכֶל <small>(איוב לט, כט)</small>, <b>וַיַּחְפְּרֻהוּ</b> מִמַּטְמוֹנִים <small>(איוב ג, כא)</small>, ענין חפוש ובקשה כי המחפש הדבר כמו חופר. <b>לַחְפֹּר</b> פֵּרוֹת <small>(ישעיה ב, כ)</small>, שם עוף. ופירש רבי יונה כי נקרא כן לרוב נקרו הפירות. ונכון הוא כמו שאמר <b>וְלָעֲטַלֵּפִים</b> <small>(שם)</small> שהיו עושין צורת עופות ועטלפים להשתחוות להם. וכן תרגם יונתן<b> לְמִסְגֵיד לְטַעֲוָתָא וּלְצַלְמָנַיָא</b>. ויתכן לפרש בו ענין שתי מלות ויהיה פירושו מענין חפירה כלומר לחפור חפירות. וכן מצאנו בדברי רבותינו ז"ל בלשון הזה בענין חפירה באמרם <small>(בבא בתרא יא ע"א)</small> פירא דסולפי, פירוש חפירה שעושין שמשליכין בה גרעיני התמרים. וכן לשון המקרא הוא מן פּוֹר <b>הִתְפּוֹרְרָה</b> אֶרֶץ <small>(ישעיה כד, יט)</small>. ופירוש הפסוק ישליך האדם את אלילי זהבו ויבזה הכל לרוב הצרה או מפני שלא הושיעו לו ויבא לחפור חפירות להטמן שם כמו שעושין העטלפים שמסתתרין ביום בחורין. וכן אמר אחריו לָבוֹא בְּנִקְרוֹת הַצֻּרִים <small>(ישעיה ב, כא)</small>. וענין אחר <b>וְחָפְרָה</b> הַלְּבָנָה <small>(ישעיה כד, כג)</small>, בְּעֹד יוֹמָם בּוֹשָׁה <b>וְחָפֵרָה</b> <small>(ירמיה טו, ט)</small>, וּבֹשׁוּ הַחֹזִים <b>וְחָפְרוּ</b> הַקֹּסְמִים <small>(מיכה ג, ז)</small>, <b>וְתַחְפְּרוּ</b> מֵהַגַּנּוֹת <small>(ישעיה א, כט)</small>, וּפְנֵיהֶם אַל <b>יֶחְפָּרוּ</b> <small>(תהלים לד, ו)</small>. <b>והפעל הכבד</b> [הִפְעִיל] והוא <b>עומד</b> וְאַל תִּכָּלְמִי כִּי לֹא <b>תַחְפִּירִי</b> <small>(ישעיה נד, ד)</small>, <b>הֶחְפִּיר</b> לְבָנוֹן <small>(ישעיה לג, ט)</small>, על דרך משל כמו הַגֶּפֶן הוֹבִישָׁה <small>(יואל א, יב)</small>. ואשר הוא <b>יוצא</b> בֵּן מֵבִישׁ <b>וּמַחְפִּיר</b> <small>(משלי יט, כו)</small>, וְרָשָׁע יַבְאִישׁ <b>וְיַחְפִּיר</b> <small>(משלי יג, ה)</small>, כלם ענין בשת.
<h3>חפשׁ</h3>
וְעֶבֶד <b>חָפְשִׁי</b> מֵאֲדֹנָיו <small>(איוב ג, יט)</small>, בַּמֵּתִים <b>חָפְשִׁי</b> <small>(תהלים פח, ו)</small>, פירושו חפשי מעמל העולם כמו שאמר ושם ינוחו יגיעי כח. וכן <b>וְעֶבֶד חָפְשִׁי מֵאֲדֹנָיו</b>. הָעִבְרִי וְהָעִבְרִיָּה <b>חָפְשִׁים</b> <small>(ירמיה לד, ט)</small>. ופירוש יֵצֵא <b>לַחָפְשִׁי</b> <small>(שמות כא, ב)</small>, יצא למקום שיהיה חפשי, כלומר שיצא מבית אדניו אל ביתו. ויש מפרשים כי ה<b>יו"ד</b> נוסף והוא כמו לחופש. ואחרים אמרו כי ה<b>למ"ד</b> נוסף. <b>ושלא נזכר פועלו מהדגוש ממנו</b> [פֻּעַל] כִּי לֹא <b>חֻפָּשָׁה</b> <small>(ויקרא יט, כ)</small>. <b>והשם</b> אוֹ <b>חֻפְשָׁה</b> לֹא נִתַּן לָהּ <small>(שם)</small>, בפלס <b>טֻמְאָה</b>. ואפשר שתהיה ה<b>ה"א</b> כנוי הנקבה, ואף על פי שהיא רפה דהנה כתבנו כמהו רבים בחלק הדקדוק, ויהיה <b>חֻפְשָׁה</b> מחובר מן<b> חֹפֶשׁ</b> כמו מְלֹא <b>קֻמְצוֹ</b> <small>(ויקרא ה, יב)</small> מן <b>קֹמֶץ</b>, ומן <b>גֹּדֶל</b>, כְּרֹב <b>גֻּדְּלוֹ</b> <small>(תהלים קנ, ב)</small>. בְבִגְדֵי <b>חֹפֶשׁ</b> לְרִכְבָּה <small>(יחזקאל כז, כ)</small>, כלומר בגדים יקרים הראוים לחפשי ובן חורין. בְּבֵית <b>הַחָפְשִׁית</b> <small>(מלכים ב' טו, ה)</small>, נקרא כן בעבור התבודדו שם מבני אדם וכאילו חפשי מחברתם. ופירש בו רבי יונה פירוש אחר בית קטן מלשון ערבי שקורין לבית קטן חפשי. ובתלמוד ירושלמי <small>(כתובות לד ע"א)</small> עשה לו בית בבית הקברות כמה דאת אמר <b>בַּמֵּתִים חָפְשִׁי</b> [בלע"ז <b>פרנק"ו</b>].
<h3>חפשֹ</h3>
<b>חֹפֵשׂ</b> כָּל חַדְרֵי בָטֶן <small>(משלי כ, כז)</small>, וְכַמַּטְמוֹנִים <b>תַּחְפְּשֶׂנָּה</b> <small>(משלי ב, ד)</small>. <b>והנפעל</b> אֵיךְ <b>נֶחְפְּשׂוּ</b> עֵשָׂו <small>(עבדיה ו)</small>. <b>והכבד</b> [פִּעֵל] <b>וַיְחַפֵּשׂ</b> בַּגָּדוֹל הֵחֵל <small>(בראשית מד, יב)</small>, <b>וְחִפַּשְׂתִּי</b> אֹתוֹ בְּכֹל אַלְפֵי יְהוּדָה <small>(שמואל א' כג, כג)</small>, עִם לְבָבִי אָשִׂיחָה <b>וַיְחַפֵּשׂ</b> רוּחִי <small>(תהלים עז, ז)</small>, פירוש אם אשיחה עם לבבי הוא יחפש רוחי וידע מחשבתי. תַּמְנוּ חֵפֶשׂ <b>מְחֻפָּשׂ</b> <small>(תהלים סד, ז)</small>. <b>ושלא נזכר פועלו ממנו</b> [פֻּעַל] וּבְקוּם רְשָׁעִים <b>יְחֻפַּשׂ</b> אָדָם <small>(משלי כח, יב)</small>. <b>והשם</b> <b>חֵפֶשׂ מְחֻפָּשׂ</b> <small>(תהלים סד, ז)</small>, והוא בחמש נקדות ענין החפוש ידוע כענין חקירה. <b>וההתפעל</b> בענין חליפות והשתנות הצעיף או הכסות באחר <b>וַיִּתְחַפֵּשׂ</b> בָּאֲפֵר <small>(מלכים א' כ, לח)</small>, <b>הִתְחַפֵּשׂ</b> וָבֹא בַמִּלְחָמָה <small>(מלכים א' כב, ל)</small>. והוא <b>מקור</b> ופירושו אמר מלך ישראל להתחפש ולבא במלחמה כאילו אמר אתחפש ואבוא במלחמה ואתה לבש בגדיך כי אינך צריך להתחפש. ואדוני אבי ז"ל פירוש צווי, אמר מלך ישראל ליהושפט הסר מעליך בגדי מלכות והכנס במלחמה, ודעתו ששניהם יתחפשו. ענהו יהושפט, ואתה לבש בגדיך אם אני אתחפש כי אחד ממנו יכנס בהוד מלכות ולא קבל ממנו מלך ישראל ויתחפש וכאשר ראה יהושפט כן לא הסיר מעליו בגדי מלכות ועל זה חשבו שרי הרכב כי מלך ישראל הוא עד שזעק והכירו קולו. בְּרָב כֹּחַ <b>יִתְחַפֵּשׂ</b> לְבוּשִׁי <small>(איוב ל, יח)</small>, <b>וַיִּתְחַפֵּשׂ</b> שָׁאוּל וַיִּלְבַּשׁ בְּגָדִים אֲחֵרִים <small>(שמואל ב' כח, ח)</small>, <b>וַיִּתְחַפֵּשׂ</b> מֶלֶךְ יִשְׂרָאֵל <small>(מלכים א' כב, ל)</small>.
<h3>חצץ</h3>
<b>חֵץ</b> שָׁוחֻט [שָׁחוּט] לְשׁוֹנָם <small>(ירמיה ט, ז)</small>, <b>כְּחִצִּים</b> בְּיַד גִּבּוֹר <small>(תהלים קכז, ד)</small>. הדגש לחסרון אות הכפל וענינם ידוע. הֲלוֹא <b>הַחֵצִי</b> מִמְּךָ וָהָלְאָה <small>(שמואל א' כ, לז)</small>, ה<b>יו"ד</b> נוסף, והיתה ה<b>צד"י</b> ראויה להדגש ובא הנח תמורתו. וכמוהו וְאֵין <b>קֵצֶה</b> לְמַרְכְּבֹתָיו <small>(ישעיה ב, ז)</small> שהוא כמו <b>קֵץ</b> וה<b>ה"א</b> נוספת והנח תמורת הדגש כי שרש <b>קֵץ, קָצַץ</b>. <b>והפעל ממנו</b> [פִּעֵל] מִקּוֹל <b>מְחַצְצִים</b> <small>(שופטים ה, יא)</small>, רוצה לומר יורי החצים. ובשרש הזה מענין חצי שהוא משרש <b>חָצָה</b>, וּמִסְפַּר חֳדָשָׁיו <b>חֻצָּצוּ</b> <small>(איוב כא, כא)</small> [פֻּעַל]. ואפשר שנקרא החץ מענין הזה לפי שהוא חוצה הדבר וחותך אותו. וַיַּגְרֵס<b> בֶּחָצָץ</b> שִׁנָּי <small>(איכה ג, טז)</small>, יִמָּלֵא פִיהוּ <b>חָצָץ</b> <small>(משלי כ, יז)</small>. נקראו כן האבנים הקטנים עד מאד כמו החול כאילו הם חתיכות גדולות. אַף <b>חֲצָצֶיךָ</b> יִתְהַלָּכוּ <small>(תהלים עז, יח)</small>, הם הברקים או אבני הברק וקראם כן לפי שהם משברים ומחתכים העשבים והאילנות. וַיֵּצֵא <b>חֹצֵץ</b> כֻּלּוֹ <small>(משלי ל, כז)</small>, יש מפרשים אותו מאוסף. והנכון שהוא מהענין הזה שפירשנו מענין חתיכה ויהיה חוצץ פעל קל. או <b>שם תאר</b> רוצה לומר אף על פי שאין לו מלך יצא כולו ביחד וכורת העשבים והאילנות להשחית.
<h3>חצב</h3>
וְגַם יֶקֶב <b>חָצֵב</b> בּוֹ <small>(ישעיה ה, ב)</small>, פעל עבר. עַל כֵּן <b>חָצַבְתִּי</b> בַּנְּבִיאִים <small>(הושע ו, ה)</small>, על דרך משל לרוב דבורו בהם כאילו מכתת אותם בדבריו. קוֹל י"י <b>חֹצֵב</b> לַהֲבוֹת אֵשׁ <small>(תהלים כט, ז)</small>, וּבֹרֹת <b>חֲצוּבִים</b> <small>(דברים ו, יא)</small>, כִּי <b>חָצַבְתָּ</b> לְּךָ פֹּה קָבֶר <small>(ישעיה כב, טז)</small>, עַל <b>הַחֹצֵב</b> בּוֹ <small>(ישעיה י, טו)</small>, <b>חֹצְבִי</b> מָרוֹם קִבְרוֹ <small>(ישעיה כב, טז)</small>, ה<b>יו"ד</b> נוספת וכבר כתבנו הדומים לו בחלק הדקדוק. <b>תַּחְצֹב</b> נְחשֶׁת <small>(דברים ח, ט)</small>. <b>והנפעל</b> לָעַד בַּצּוּר <b>יֵחָצְבוּן</b> <small>(איוב יט, כד)</small>, <b>ושלא נזכר פועלו מהכבד הדגוש</b> [פֻּעַל] הַבִּיטוּ אֶל צוּר <b>חֻצַּבְתֶּם</b> <small>(ישעיה נא, א)</small>. <b>והפעל הכבד</b> [הִפְעִיל] <b>הַמַּחְצֶבֶת</b> רַהַב <small>(ישעיה נא, ט)</small>. <b>והשם</b> וְאַבְנֵי <b>מַחְצֵב</b> <small>(מלכים ב' יג, יג)</small>, ענין הכל הכריתה כענין פסילה.
<h3>חצה</h3>
אֲשֶׁר <b>חָצָה</b> מֹשֶׁה <small>(במדבר לא, מב)</small>,<b> וְחָצִיתָ</b> אֶת הַמַּלְקוֹחַ <small>(במדבר לא, כז)</small>, עַד צַוָּאר <b>יֶחֱצֶה</b> <small>(ישעיה ל, כח)</small> כלומר יחלק הגוף, כי עד צואר יהיה מכוסה באותם המים ומן הצואר ולמעלה יהיה מגולה כמו שאמר עַד צַוָּאר יַגִּיעַ <small>(שם)</small>, והוא משל על שחתת מלך אשור כל הארץ עד שתהיה קרובה להיות נשחתת כולה כמו הבא עד צוארו במים שהוא קרוב להיות טובע. וזה שאמר <b>עַד צַוָּאר יֶחֱצֶה</b> מדבר על המכה שהכה מלאך י"י במחנה אשור. לֹא <b>יֶחֱצוּ</b> יְמֵיהֶם <small>(תהלים נה, כד)</small>, פירוש לא יגיע עד חצי ימיהם. <b>יֶחֱצוּהוּ</b> בֵּין כְּנַעֲנִים <small>(איוב מ, ל)</small>, <b>וְחָצוּ</b> אֶת כַּסְפּוֹ <small>(שמות כא, כה)</small>, <b>וַיַּחַץ</b> אֶת הַיְלָדִים <small>(בראשית לג, א)</small>.<b> והשם</b> וַתְּהִי <b>הַמֶּחֱצָה</b> חֵלֶק הַיֹּצְאִים <small>(במדבר לא, לו)</small>, וַתְּהִי <b>מֶחֱצַת</b> הָעֵדָה <small>(במדבר לא, לד)</small>. ומשקל אחר <b>מַחֲצִיתָהּ</b> בַּבֹּקֶר <small>(ויקרא ו, יג)</small>. ומשקל אחר אַמָּתַיִם <b>וָחֵצִי</b> <small>(שמות כה, י)</small>. ובסמוך חֲצִי <b>הַיְרִיעָה</b> <small>(שמות כו, יב)</small>. וכבר בא כן מבלי סמיכות וּתְנוּ אֶת <b>הַחֲצִי</b> לְאַחַת <small>(מלכים א' ג, כה)</small>. וכבר כתבנו דקדוקו עוד בחלק הדקדוק. ומשקל אחר <b>חֲצוֹת</b> לַיְלָה <small>(תהלים קיט, סב)</small>. <b>והנפעל</b> <b>וְתֵחָץ</b> לְאַרְבַּע רוּחוֹת הַשָּׁמָיִם <small>(דניאל יא, ד)</small>, <b>וַיֵּחָצוּ</b> הֵנָּה וָהֵנָּה <small>(מלכים ב' ב, יד)</small>, כלם ענין חלוקה, בין שיהיו החלקים בשוה או בלא שוה.
<h3>חצן</h3>
וְהֵבִיאוּ בָנַיִךְ <b>בְּחֹצֶן</b> <small>(ישעיה מט, כב)</small>, <b>חָצְנִי</b> נָעַרְתִּי <small>(נחמיה ה, יג)</small>. ומשקל אחר <b>וְחִצְנוֹ</b> מְעַמֵּר <small>(תהלים קכט, ז)</small>, ענינם זרוע. ויש מפרשים כנף הבגד <b>פאלד"א</b> בלע"ז.
<h3>חצר</h3>
וַיְהִי כְאֶחָד <b>לַמְחַצְּצרִים</b> [לַמְחַצְּרִים] וְלַמְשֹׁרֲרִים [הִפְעִיל] <small>(דברי הימים ב' ה, יג)</small>. <b>וכבד אחר</b> [פִּעֵל] <b>מַחְצְרִרים</b> [<b>מַחְצְרִים</b>] בַּחֲצֹצְרוֹת <small>(דברי הימים ב' ה, יב)</small>, משפטו <b>מַחֲצִירִים</b> ענינם תוקעין בחצוצרות כי ה<b>צד"י</b> כפולה בחצוצרות. וכן הצדי <b>לַמְחַצְּצרִים</b> ובמחצצרים. ואיננה נקראת השניה ואף על פי שהיא כתובה ב<b>שֹי"ן</b> <b>יִשָֹּשֹכָר</b> השנית. אֶת <b>הֶחָצֵר</b> הַפְּנִימִית <small>(יחזקאל י, ג)</small>, <b>הֶחָצֵר</b> הַחִיצֹנָה <small>(יחזקאל י, ה)</small> רובם בלשון נקבה. וימצאו בלשון זכר לִפְנֵי <b>הֶחָצֵר</b> הַפְּנִימִי <small>(יחזקאל מ, יט)</small>, בְּלִשְׁכַּת גְּמַרְיָהוּ בֶן שָׁפָן הַסֹּפֵר <b>בֶּחָצֵר</b> הָעֶלְיוֹן <small>(ירמיה לו, י)</small>, אֵת קַלְעֵי <b>הֶחָצֵר</b> אֶת עַמֻּדָיו <small>(שמות לה, יז)</small>. וַיָּבֹאוּ אֶל הַמֶּלֶךְ <b>חָצֵרָה</b> <small>(ירמיה לו, כ)</small>, <b>מלעיל</b> כי ה<b>ה"א</b> נוספת. והקבוץ רְמֹס <b>חֲצֵרָי</b> <small>(ישעיה א, יב)</small>. ובלשון נקבות מִן הַבָּתִּים מִן <b>הַחֲצֵרֹת</b> <small>(שמות ח, ט)</small>, הוּא יִבְנֶה בֵיתִי <b>וַחֲצֵרוֹתָי</b> <small>(דברי הימים א' כח, ו)</small>, <b>בְּחַצְרוֹת</b> בֵּית י"י <small>(תהלים קטז, יט)</small>. ומשקל אחר וְהָיְתָה נְוֵה תַנִּים <b>חָצִיר</b> לִבְנוֹת יַעֲנָה <small>(ישעיה לד, יג)</small>, <b>חָצִיר</b> לְקָנֶה וָגֹמֶא <small>(ישעיה לה, ז)</small>, שניהם ענינם כמו חצר והוא ידוע. וּבָתֵּי <b>הַחֲצֵרִים</b> <small>(ויקרא כה, לא)</small>, <b>בְּחַצְרֵיהֶם</b> וּבְטִירֹתָם <small>(בראשית כה, טז)</small>, <b>חֲצֵרִים</b> תֵּשֵׁב קֵדָר <small>(ישעיה מב, יא)</small>, כל אלו והדומים להם הם הכפרים והפרזות שאינם מוקפות חומה שהם כמו חצר. וענין אחר אוּלַי נִמְצָא <b>חָצִיר</b> <small>(מלכים א' יח, ה)</small>, וְצָמְחוּ בְּבֵין <b>חָצִיר</b> כַּעֲרָבִים עַל יִבְלֵי מָיִם <small>(ישעיה מד, ד)</small>, <b>חָצִיר</b> כַּבָּקָר יֹאכֵל <small>(איוב מ, טו)</small>, מַצְמִיחַ <b>חָצִיר</b> לַבְּהֵמָה <small>(תהלים קד, יד)</small>,<b> כַּחֲצִיר</b> גַּגּוֹת <small>(תהלים קכט, ו)</small>, ענינם עשב. ורבי יונה פירש וצמחו בבין <b>חָצִיר</b> מענין הראשון כמו <b>חָצֵר</b>. וְאֶת <b>הֶחָצִיר</b> וְאֶת הַבְּצָלִים <small>(במדבר יא, ה)</small>, הוא הנקרא בלשון רבותינו ז"ל <small>(ברכות ט ע"ב)</small> כרתי. וכן תרגום יונתן וכרתי <b>בָּצְלַיָא</b>. והוא שקורין לו בלע"ז <b>פורי"ש</b>.
<h3>חקק</h3>
הוֹי <b>הַחֹקְקִים</b> חִקְקֵי אָוֶן <small>(ישעיה י, א)</small>, <b>חֹקְקִי</b> בַסֶּלַע מִשְׁכָּן לוֹ <small>(ישעיה כב, טז)</small>, ה<b>יו"ד</b> נוספת וכן <b>יו"ד</b> <b>חֹצְבִי</b> <small>(שם)</small>. וכבר כתבנו הדומים להם בחלק הדקדוק. <b>חֲקֻקִים</b> בַּשָּׁשַׁר <small>(יחזקאל כג, יד)</small>, <b>וְחַקּוֹתָ</b> עָלֶיהָ עִיר <small>(יחזקאל ד, א)</small>, <b>בְּחוּקוֹ</b> חוּג עַל פְּנֵי תְהוֹם <small>(משלי ח, כז)</small>, <b>בְּחוּקוֹ</b> מוֹסְדֵי אָרֶץ <small>(משלי ח, כט)</small>. ונרפו שניהם להקל, עַל לוּחַ אִתָּם וְעַל סֵפֶר <b>חֻקָּהּ</b> <small>(ישעיה ל, ח)</small>, ה<b>ה"א</b> במפיק ענינו חקוק אותה. <b>ושלא נזכר פעלו</b> [הָפְעַל] בַּסֵּפֶר<b> וְיֻחָקוּ</b> <small>(איוב יט, כג)</small>, ונרפה להקל. <b>והפעול מהדגוש</b> [פֻּעַל] וְיִשְׁכַּח <b>מְחֻקָּק</b> <small>(משלי לא, ה)</small>. <b>ובנין פועל</b> <b>בִּמְחֹקֵק</b> בְּמִשְׁעֲנֹתָם <small>(במדבר כא, יח)</small>, <b>וּמְחֹקֵק</b> מִבֵּין רַגְלָיו <small>(בראשית מט, י)</small>, חֶלְקַת <b>מְחֹקֵק</b> <small>(דברים לג, כא)</small>, יָרְדוּ <b>מְחֹקְקִים</b> <small>(שופטים ה, יד)</small>, כלם ענין כתיבת. ופירוש <b>וּמְחֹקֵק מִבֵּין רַגְלָיו</b> כי דרך המושל להיות סופר יושב לרגליו. ופירוש <b>חֶלְקַת מְחֹקֵק</b> כדעת התרגום.<b> והשם</b> <b>חִקְקֵי</b> אָוֶן <small>(ישעיה י, א)</small>,<b> חִקְקֵי</b> לֵב <small>(שופטים ה, טו)</small>, פירוש שהלב חוקק וחושב עליהם איך לא באו למלחמה. ולפי שנתן ליכתב משפט האדם שיש לו עם חברו ומה שראוי לו ליקח ממנו נקרא <b>חֹק</b>, כִּי <b>חָקְךָ</b> וְחָק בָּנֶיךָ נִתְּנוּ <small>(ויקרא י, יג)</small>, כִּי <b>חֹק</b> לַכֹּהֲנִים מֵאֵת פַּרְעֹה <small>(בראשית מז, כב)</small>, הַטְרִיפֵנִי לֶחֶם <b>חֻקִּי</b> <small>(משלי ל, ח)</small>, כִּי יַשְׁלִים <b>חֻקִּי</b> <small>(איוב כג, ד)</small>, המכות והנגעים המכאיבים אותי תמיד בכל יום כאילו הם לי לחק. <b>מֵחֻקִּי</b> צָפַנְתִּי אִמְרֵי פִיו <small>(איוב כג, יב)</small>, ממנהגי היו לצפון בלבי אמרי פיו. לִבְלִי <b>חֹק</b> <small>(ישעיה ה, יד)</small>, הפך המשפט והמנהג. וב<b>ה"א</b> הנקבה <b>חֻקָּה</b> אַחַת לָכֶם <small>(במדבר טו, טו)</small>, זֹאת <b>חֻקַּת</b> הַתּוֹרָה <small>(במדבר יט, ב)</small>. והקבוץ <b>חֻקּוֹת</b> עוֹלָם תָּמִיד <small>(יחזקאל מו, יד)</small>, וְאֶת <b>חֻקֹּתַי</b> תִּשְׁמְרוּ <small>(ויקרא יח, ד)</small>. ויתכן לפרש מזה <b>וּמְחֹקֵק מִבֵּין רַגְלָיו, חֶלְקַת מְחֹקֵק</b>, והוא המושל ונקרא כן כי הוא משים החקים בארצו. ופירוש <b>וּמְחֹקֵק מִבֵּין רַגְלָיו</b> שלא יסור מושל מזרעו, <b>וּמִבֵּין רַגְלָיו</b> כמו הַיּוֹצֵת מִבֵּין רַגְלֶיהָ <small>(דברים כח, נז)</small>, ופירוש <b>חלקת מחוקק</b> תחלת הפסוק <b>וירא ראשית לו</b>, פירוש ראה ובחר בתחלה לעצמו לקחת חלקו מעבר לירדן כי ראה כי שם חלק מלכים ומושלים בתים ספונים וטובים. וכן י"י <b>מְחֹקְקֵנוּ</b> <small>(ישעיה לג, כב)</small>, שנתן לנו החקים.
<h3>חקה</h3>
<b>מְחֻקֶּה</b> עַל הַקִּיר סָבִיב <small>(יחזקאל ח, י)</small>, מְיֻשָּׁר עַל <b>הַמְּחֻקֶּה</b> <small>(מלכים א' ו, לה)</small> <b>וההתפעל</b> עַל שָׁרְשֵׁי רַגְלַי <b>תִּתְחַקֶּה</b> <small>(איוב יג, כז)</small>. והוא מענין <b>חָקַק</b>.
<h3>חקר</h3>
וְדָרַשְׁתָּ<b> וְחָקַרְתָּ</b> וְשָׁאַלְתָּ <small>(דברים יג, טו)</small> <b>חֲקַרְתַּנִי</b> וַתֵּדָע <small>(תהלים קלט, א)</small>, הֲלֹא אֱלֹהִים <b>יַחֲקָר</b> זֹאת <small>(תהלים מד, כב)</small>, כִּי <b>אֶחְקֹר</b> אֶת אָבִי <small>(שמואל א' כ, יב)</small>. <b>חָקְרֵנִי</b> אֵל וְדַע לְבָבִי <small>(תהלים קלט, כג)</small>, לְכוּ <b>חִקְרוּ</b> אֶת הָאָרֶץ <small>(שופטים יח, ב)</small>. <b>והנפעל</b> לֹא <b>נֶחְקַר</b> מִשְׁקַל הַנְּחֹשֶׁת <small>(מלכים א' ז, מז)</small>, כִּי לֹא <b>יֵחָקֵר</b> כִּי רַבּוּ מֵאַרְבֶּה <small>(ירמיה מו, כג)</small>. <b>והכבד</b> [פִּעֵל] אזן <b>וְחִקֵּר</b> תִּקֵּן מְשָׁלִים <small>(קהלת יב, ט)</small>. <b>והשם</b> אֵין <b>חֵקֶר</b> לִתְבוּנָתוֹ <small>(ישעיה מ, כח)</small>, <b>הַחֵקֶר</b> אֱלוֹהַּ תִּמְצָא <small>(איוב יא, ז)</small>, בחמש נקודות. גְּדוֹלִים <b>חִקְרֵי</b> לֵב <small>(שופטים ה, טז)</small>, פירוש שהלב חופש וחוקר עליהם הרבה איך נפלנו ולא באו למלחמה. ורבי יונה פירוש תאר על משקל <b>יִרְאֵי</b> אלהים, והענין שלבותם מגיעים לתכלית מחקר הגדולה והשררה. ובתוספת <b>מ"ם</b> אֲשֶׁר בְּיָדוֹ <b>מֶחְקְרֵי</b> אָרֶץ <small>(תהלים צה, ד)</small>, בסגול ה<b>מ"ם</b> ענינו רוב החיפוש.
<h3>חרר</h3>
וְעַצְמִי <b>חָרָה</b> מִנִּי חֹרֶב <small>(איוב ל, ל)</small>, <b>וְחָרָה</b> נְחֻשְׁתָּהּ <small>(יחזקאל כד, יא)</small>, עַל כֵּן <b>חָרוּ</b> ישְׁבֵי אֶרֶץ <small>(ישעיה כד, ו)</small>. <b>והנפעל</b> <b>נָחַר</b> מַפֻּחַ מֵאֵשׁתַּם [מֵאֵשׁ תַּם] <small>(ירמיה ו, כט)</small>, אַף כִּי אֵשׁ אֲכָלַתְהוּ <b>וַיֵּחָר</b> <small>(יחזקאל טו, ה)</small>, וְהָעֲצָמוֹת <b>יֵחָרוּ</b> <small>(יחזקאל כד, י)</small>, אֵת שְׁנֵי קְצוֹתָיו אָכְלָה הָאֵשׁ וְתוֹכוֹ <b>נָחָר</b> <small>(יחזקאל טו, ד)</small>, קמץ לפי שהוא בינוני, ואם הוא עבר הוא קמץ מפני הזקף. ובחירק ה<b>נו"ן נִחַר</b> גְּרוֹנִי <small>(תהלים סט, ד)</small>, וְעַצְמוֹתַי כְּמוֹקֵד <b>נִחָרוּ</b> <small>(תהלים קב, ד)</small>, ופירוש <b>נָחַר</b> מפוח מאש אמר שהמפוח שהוא הכלי שנופחין בו האש נדלק ונשרף מרוב התמדתו באש והעופרת תם והוא שמשימין הצורפין עם הכסף בצרפו כדי שלא יכלה האש הכסף, ואומר כי המפוח נשרף מרב נפחו באש והעופרת תם ועדיין רעים לא נתקו. והוא משל על ישראל שידבר הנביא אליהם <b>הַשְׁכֵּם וְהַעֲרֵב</b> כאילו נשרף מרוב דברו אליהם, כלומר נחר גרונו בקראו אליהם תמיד וכן אמר במקום אחר עַל כֵּן <b>חָצַבְתִּי</b> בַּנְּבִיאִים הֲרַגְתִּים בְּאִמְרֵי פִי <small>(הושע ו, ה)</small>, ועם כל זה לא יוסרו ולא יאמינו לקול הנביא. <b>והשם</b> וְשָׁכַן <b>חֲרֵרִים</b> בַּמִּדְבָּר <small>(ירמיה יז, ו)</small>, ענין השריפה וההדלקה מרוב החמימות. והאחר מן חררים <b>חָרֵר</b> או <b>חֲרָרָה</b>. ומזה אמרו לעוגה הנאפת על הגחלים חֲרָרָה באמרם <small>(שבת פרק א, משנה י)</small> ולא חררה על גבי גחלים וזולתו לפי שנשרפו פניה נקראת כן. ובתלמוד ירושלמי מפרש מוח סַלֵּי <b>חֹרִי</b> <small>(בראשית מ, טז)</small>, רצונו לומר שהיו הסלים מלאים חררות. ומן הענין הזה והשרש הזה בהכפל ה<b>פ"א</b> <b>לְחַרְחַר</b> רִיב <small>(משלי כו, כא)</small>, כלומר להדליק הריב ולהבעירו. והוא מקור מן הדגוש ופתח ה<b>חי"ת</b> האחרונה מקום צירי. ומזה עוד<b> וּבַחַרְחֻר</b> וּבַחֶרֶב <small>(דברים כח, כב)</small>. והוא חולי השורף מרוב חמימות.
<h3>חרב</h3>
<b>חָרְבוּ</b> פְּנֵי הָאֲדָמָה <small>(בראשית ח, יג)</small>, וְנָהָר<b> יֶחֱרַב</b> וְיָבֵשׁ <small>(ישעיה יט, ה)</small>, הָאֹמֵר לַצּוּלָה <b>חֳרָבִי</b> <small>(ישעיה מד, כו)</small>, וְשַׂעֲרוּ <b>חָרְבוּ</b> מְאֹד <small>(ירמיה ב, יב)</small>, ה<b>חי"ת</b> תקרא בקמץ חטף והוא צווי כמו שֹׁמּוּ, <b>וְשַׂעֲרוּ</b> <small>(שם)</small>. וכתב רבי יונה כי אנשים היו קוראים אותו כמו<b> חָרְבוּ פְּנֵי הָאֲדָמָה</b> והיו מפרשים אותו גם כן צווי מן הדגש על משקל <b>פָּרְקוּ</b> נִזְמֵי הַזָּהָב <small>(שמות לב, ב)</small>. והוא השיב אותם מפני המסורה שהוא על <b>חָרְבוּ</b> מאד לית רבותיה, ועל <b>חָרְבוּ</b> המים אומר המסורת שהם שנים ובפסוק. <b>ושלא נזכר פועלו</b> [פֻּעַל] אֲשֶׁר לֹא <b>חֹרָבוּ</b> <small>(שופטים טז, ז)</small>. <b>והפעל הכבד</b> [הִפְעִיל] וְכָל הַנְּהָרוֹת <b>הֶחֱרִיב</b> <small>(נחום א, ד)</small>, <b>וְאַחְרִב</b> בְּכַף פְּעָמַי <small>(ישעיה לז, כה)</small>, <b>וְהַחֲרַבְתִּי</b> אֶת יַמָּהּ <small>(ירמיה נא, לו)</small>. <b>והשם</b> מִכֹּל אֲשֶׁר <b>בֶּחָרָבָה</b> מֵתוּ <small>(בראשית ז, כב)</small>, וְנָתַתִּי יְאֹרִים <b>חָרָבָה</b> <small>(יחזקאל ל, יב)</small>, וַיָּשֶׂם אֶת הַיָּם <b>לֶחָרָבָה</b> <small>(שמות יד, כא)</small>. ומשקל אחר יְהִי נָא <b>חֹרֶב</b> אֶל הַגִּזָּה <small>(שופטים ו, לט)</small>, וְעַל כָּל הָאָרֶץ <b>חֹרֶב</b> <small>(שופטים ו, לז)</small>,<b> כְּחֹרֶב</b> בְּצָיוֹן שְׁאוֹן זָרִים תַּכְנִיעַ <small>(ישעיה כה, ה)</small>, <b>חֹרֶב</b> אֶל מֵימֶיהָ וְיָבֵשׁוּ <small>(ירמיה נ, לח)</small>. והקבוץ בלשון נקבות וְלֹא צָמְאוּ<b> בָּחֳרָבוֹת</b> <small>(ישעיה מח, כא)</small>. ומשקל אחר <b>בְּחַרְבֹנֵי</b> קַיִץ <small>(תהלים לב, ד)</small>. ומשקל אחר וּבַחַרְחֻר <b>וּבַחֶרֶב</b> <small>(דברים כח, כב)</small>, בשש נקדות. <b>והתאר</b> טוֹב פַּת <b>חֲרֵבָה</b> <small>(משלי יז, א)</small>, וְכָל מִנְחָה בְלוּלָה בַשֶּׁמֶן <b>וַחֲרֵבָה</b> <small>(ויקרא ז, י)</small>, ענין היובש והנגוב והחמימות. ופירוש <b>כְּחֹרֶב בציון</b> כחום במקום ציה שהיא צרה שאין לה הנחה כן תכניע שאון זרים הכנעה בלי תקומה. <b>חֹרֶב</b> בְּצֵל עָב <small>(ישעיה כה, ה)</small>, כמו מי ששכב במקום חם ואחר כך בא במקום קר זהו בצל עב שלא יוכל לסבול כן יענה ויכניע זמיר עריצים עד שלא יוכלו לקום. וענין אחר <b>חֶרֶב</b> לַי"י וּלְגִדְעוֹן <small>(שופטים ז, כ)</small>, וַיַּעַשׂ לוֹ אֵהוּד <b>חֶרֶב</b> וְלָהּ שְׁנֵי פֵיוֹת <small>(שופטים ג, טז)</small>, קַח לְךָ<b> חֶרֶב</b> חַדָּה תַּעַר הַגַּלָּבִים <small>(יחזקאל ה, א)</small>, מַשִּׂיגֵהוּ <b>חֶרֶב</b> בְּלִי תָקוּם <small>(איוב מא, יח)</small>, בשש נקדות. כל דבר הכורת יקרא חרב, או ברזל או החדורה כמו <b>חַרְבוֹת</b> צֻרִים, <small>(יהושע ה, ב)</small>, רצונו לומר חדורי הצורים. והוא שם כלל פעמים ופעם פרט על הסייף כמו ויעש לו אהוד <b>חֶרֶב</b>, וְכִתְּתוּ <b>חַרְבוֹתָם</b> לְאִתִּים <small>(ישעיה ב, ד)</small>, והדומים להם. ועל התער קַח לְךָ<b> חֶרֶב</b> חַדָּה <small>(יחזקאל ה, א)</small>. וכן נקראת המקבת שמסתתין בה האבנים חרב כִּי <b>חַרְבְּךָ</b> הֵנַפְתָּ עָלֶיהָ וַתְּחַלְלֶהָ <small>(שמות כ, כב)</small>. וכן הכשיל שמפילין בו המינים וּמִגְדְּלֹתַיִךְ יִתֹּץ <b>בְּחַרְבוֹתָיו</b> <small>(יחזקאל כו, ט)</small>, הַנְּתֻצִים אֶל הַסֹּלְלוֹת וְאֶל <b>הֶחָרֶב</b> <small>(ירמיה לג, ד)</small>, [<b>בְּחַרְבֹתֵיהֶם</b>] סָבִיב <small>(דברי הימים ב' לד, ו)</small>. <b>והפעל מזה</b> <b>חִרְבוּ</b> כָּל פָּרֶיהָ <small>(ירמיה נ, כז)</small>, <b>חֲרֹב</b> וְהַחֲרֵם אַחֲרֵיהֶם <small>(ירמיה נ, כא)</small>. <b>והנפעל</b> <b>נֶחֶרְבוּ</b> הַמְּלָכִים <small>(מלכים ב' ג, כג)</small>. <b>והמקור שלא נזכר פועלו</b> [הָפְעַל] <b>הָחֳרֵב</b> נֶחֶרְבוּ הַמְּלָכִים <small>(שם)</small>. ומשקל אחר וְהָעִיר הַזֹּאת <b>תֶּחֱרַב</b> <small>(ירמיה כו, ט)</small>, וְהַגּוֹיִם חָרֹב <b>יֶחֱרָבוּ</b> <small>(ישעיה ס, יב)</small>, וְהֶעָרִים הַנּוֹשָׁבוֹת <b>תֶּחֱרַבְנָה</b> <small>(יחזקאל יב, כ)</small>, לְמַעַן <b>יֶחֶרְבוּ</b> וְיֶאְשְׁמוּ <small>(יחזקאל ו, ו)</small>. ויתכן מזה הענין וְשַׂעֲרוּ <b>חָרְבוּ</b> מְאֹד <small>(ירמיה ב, יב)</small>. <b>והנפעל</b> עִיר <b>נֶחֱרֶבֶת</b> <small>(יחזקאל כו, יט)</small>, וְעָרָיו בְּתוֹךְ עָרִים <b>נַחֲרָבוֹת</b> <small>(יחזקאל ל, ז)</small>. <b>והכבד</b> [הִפְעִיל] <b>הֶחֱרִיבוּ</b> מַלְכֵי אַשּׁוּר <small>(ישעיה לז, יח)</small>, <b>הֶחֱרַבְתִּי</b> חוּצוֹתָם מִבְּלִי עוֹבֵר <small>(צפניה ג, ו)</small> וְאֵת<b> מַחֲרִיב</b> אַרְצֵנוּ <small>(שופטים טז, כד)</small>, מְהָרְסַיִךְ <b>וּמַחֲרִבַיִךְ</b> מִמֵּךְ יֵצֵאוּ <small>(ישעיה מט, יז)</small>, בְּתוֹךְ עָרִים <b>מָחֳרָבוֹת</b> <small>(יחזקאל כט, יב)</small>. <b>ושלא נזכר פעלו</b> אִמָּלְאָה<b> הָחֳרָבָה</b> <small>(יחזקאל כו, ב)</small>. <b>והתאר</b> <b>חָרֵב</b> הוּא מֵאֵין אָדָם <small>(ירמיה לג, י)</small>, אֲשֶׁר יְרוּשָׁלַם <b>חֲרֵבָה</b> <small>(נחמיה ב, יז)</small>, וְנִבְנוּ <b>הֶחֳרָבוֹת</b> <small>(יחזקאל לו, לג)</small>, בקמץ ה<b>רי"ש</b> והוא משקל אחר. ובצרי ה<b>רי"ש</b> וְהֶעָרִים <b>הֶחֳרֵבוֹת</b> וְהַנְשַׁמּוֹת וְהַנֶּהֱרָסוֹת <small>(יחזקאל לו, לה)</small>, כֵּן תִּהְיֶינָה הֶעָרִים <b>הֶחֳרֵבוֹת</b> <small>(יחזקאל לו, לח)</small>, וקמץ ה<b>חי"ת</b> בהם לתפארת. <b>והשם</b> וְחִדְּשׁוּ עָרֵי <b>חֹרֶב</b> <small>(ישעיה סא, ד)</small>, לְחָרְבוֹת<b> חֹרֶב</b> שְׁמָמָה <small>(יחזקאל כט, י)</small>. וב<b>ה"א</b> הנקבה וְעָרֵיכֶם יִהְיוּ <b>חָרְבָּה</b> <small>(ויקרא כו, לג)</small>, וְאֶתְּנֵךְ <b>לְחָרְבָּה</b> וּלְחֶרְפָּה <small>(יחזקאל ה, יד)</small>, לְחָרְבוֹת <b>חֹרֶב</b> שְׁמָמָה <small>(יחזקאל כט, י)</small>, אבל כְּשֻׁעָלִים <b>בָּחֳרָבוֹת</b> <small>(יחזקאל יג, ד)</small> הוא משקל אחר האחד ממנו <b>חֳרָבָה</b> בשקל <b>בַּסֳעָרָה</b> הַשָּׁמָיִם <small>(מלכים ב' ב, א)</small>, ואפשר שהוא תאר. וְדָרְשׁוּ <b>מֵחָרְבוֹתֵיהֶם</b> <small>(תהלים קט, י)</small>, כלם ענין חרבה וידוע.
<h3>חרג</h3>
<b>וְיַחְרְגוּ</b> מִמִּסְגְּרוֹתֵיהֶם <small>(תהלים יח, מו)</small>, ויפחדו. תרגום וּמֵחֲדָרִים אֵימָה <small>(דברים לב, כה)</small> <b>וּמִתְוָנַיָא חַרְגַת מוֹתָא</b>. ויש לפרשו כמו הפוך ויחגרו וכבר זכרנוהו בשרשו.
<h3>חרד</h3>
<b>וְחָרַד</b> וּפָחַד <small>(ישעיה יט, טז)</small>, וְכָל הָעָם <b>חָרְדוּ</b> אַחֲרָיו <small>(שמואל א' יג, ז)</small>, <b>וְחָרְדוּ</b> לִרְגָעִים <small>(יחזקאל כו, טו)</small>,<b> וַיֶּחֱרַד</b> יִצְחָק <small>(בראשית כז, לג)</small>. <b>והתאר</b> מִי יָרֵא <b>וְחָרֵד</b> <small>(שופטים ז, ג)</small>, כִּי הָיָה לִבּוֹ <b>חָרֵד</b> עַל אֲרוֹן הָאֱלֹהִים <small>(שמואל א' ד, יג)</small>, <b>הַחֲרֵדִים</b> אֶל דְּבָרוֹ <small>(ישעיה סו, ה)</small>. <b>והשם חֲרָדָה</b> גְּדֹלָה <small>(בראשית כז, לג)</small>, וַתְּהִי <b>לְחֶרְדַּת</b> אֱלֹהִים <small>(שמואל א' יד, טו)</small>, רצונו לומר חרדה גדולה. וכבר כתבנו הדומים לו בשרש <b>אפל</b>. <b>חֶרְדַּת</b> אָדָם יִתֵּן מוֹקֵשׁ <small>(משלי כט, כה)</small>. והקבוץ <b>חֲרָדוֹת</b> יִלְבָּשׁוּ <small>(יחזקאל כו, טז)</small>. <b>והפעל הכבד</b> [הִפְעִיל] וְכָל הַמַּחֲנֶה <b>הֶחֱרִיד</b> <small>(שופטים ח, יב)</small>, <b>לְהַחֲרִיד</b> אֶת כּוּשׁ בֶּטַח <small>(יחזקאל ל, ט)</small>, רוצה לומר שהיה בטח. ענינם ענין הפחד בתנועת הגוף כשיבא לאדם פחד פתאום יתנועע כל גופו. ובענין התנועה מבלי פחד הנה <b>חָרַדְתְּ</b> אֵלֵינוּ אֶת כָּל <b>הַחֲרָדָה</b> הַזֹּאת <small>(מלכים ב' ד, יג)</small>, כלומר התנועעה בעבורינו והסעת כליך ממקום למקום ופנית לנו מקום. וכן <b>וְיֶחֶרְדוּ</b> בָנִים מִיָּם <small>(הושע יא, י)</small>, <b>וַיֶּחֶרְדוּ</b> זִקְנֵי הָעִיר לִקְרָאתוֹ <small>(שמואל א' טז, ד)</small>, <b>יֶחֶרְדוּ</b> כְצִפּוֹר מִמִּצְרַיִם <small>(הושע יא, יא)</small>, פירוש ינועו. וכלם בסגול ה<b>חי"ת</b>, אבל <b>יֶחְרְדוּ</b> הָאִיִּן <small>(יחזקאל כו, יח)</small> בשוא. וכן וְכָל הָעָם <b>חָרְדוּ</b> אַחֲרָיו <small>(שמואל א' יג, ז)</small>, ענין תנועה.
<h3>חרה</h3>
עַל הָרֹעִים <b>חָרָה</b> אַפִּי <small>(זכריה י, ג)</small>, <b>וְחָרָה</b> אַפִּי בוֹ <small>(דברים לא, יז)</small>, פֶּן <b>יֶחֱרֶה</b> אַף י"י <small>(דברים ו, טו)</small>, <b>והמקור</b> <b>בַּחֲרוֹת</b> אַפָּם בָּנוּ <small>(תהלים קכד, ג)</small>. ומקור אחר הֱשִׁיבוֹתָ <b>מֵחֲרוֹן</b> אַפֶּךָ <small>(תהלים פה, ד)</small>, שאם היה שם היה לו לומר <b>מֵחָרוֹן</b> בקמץ ה<b>חי"ת</b> כי איננו סמוך ו<b>אַפֶּךָ</b> הוא הפעול. <b>והנפעל</b> בְּנֵי אִמִּי <b>נִחֲרוּ</b> בִי <small>(שיר השירים א, ו)</small>, כֹּל <b>הַנֶּחֱרִים</b> בָּךְ <small>(ישעיה מא, יא)</small>.<b> וההתפעל</b> אַל <b>תִּתְחַר</b> בַּמְּרֵעִים <small>(תהלים לז, א)</small>, אַל <b>תִּתְחַר</b> בְּמַצְלִיחַ דַּרְכּוֹ <small>(תהלים לז, ז)</small>, בשקל וְאַל <b>תִּתְגָּר</b> <small>(דברים ב, ט)</small>. ויתכן שיהיה שרשו <b>תחר</b> או <b>תחרה</b>. ומשקל <b>תִּתְחַר, תִּפְעַל</b>. וזה נכון מפני פתחותו, ואילו היה על משקל <b>תִּתְגָּר</b> היה קמץ כמוהו. <b>והפעל הכבד</b> [הִפְעִיל] <b>הֶחֱרָה</b> הֶחֱזִיק <small>(נחמיה ג, כ)</small>, <b>וַיַּחַר</b> עָלַי אַפּוֹ <small>(איוב יט, יא)</small>, ענין הכל הכעס. ועיקר הענין חמימות, כי מרוב החמימות יכעוס האדם. ופירוש <b>הֶחֱרָה הֶחֱזִיק</b> חמם עצמו להתחזק במלאכה.<b> והשם</b> כִּי <b>חָרוֹן</b> אֶל כָּל הֲמוֹנָהּ <small>(יחזקאל ז, יב)</small>, תְּשַׁלַּח <b>חֲרֹנְךָ</b> <small>(שמות טו, ו)</small>. ומשקל אחר מֶה <b>חֳרִי</b> הָאַף הַגָּדוֹל הַזֶּה <small>(דברים כט, כד)</small>.
<h3>חרז</h3>
צַוָּארֵךְ <b>בַּחֲרוּזִים</b> <small>(שיר השירים א, י)</small>, ענקים, והם אבנים טובות ומרגליות נקובות מחוברות בחוט והם נקראים חרוזים וענקים וכן פירוש רבי יונה ז"ל. <b>וַאֲרֻזִים</b> בְּמַרְכֻלְתֵּךְ <small>(יחזקאל כז, כד)</small>, ה<b>אל"ף</b> תמורת <b>חי"ת</b> וכבר זכרנוהו בשרש <b>ארז</b>. וכן אמרו רבותינו ז"ל <small>(בבא מציעא כא ע"א)</small> מחרוזות של דגים. והם הדגים המחוברים יחד בחוט או בגמי. ומזה קראו לקצות בתי השירים שהם דומים זה לזה בתכלית בשלש אותיות או בשתים חרוזים.
<h3>חרט</h3>
וַיָּצַר אֹתוֹ <b>בַּחֶרֶט</b> <small>(שמות לב, ד)</small>, וּכְתֹב עָלָיו <b>בְּחֶרֶט</b> אֱנוֹשׁ <small>(ישעיה ח, א)</small>, בשש נקדות, הוא עט סופרים. ופירוש <b>בְּחֶרֶט אֱנוֹשׁ</b> תרגום יונתן <b>כְּתַב מְפָרַשׁ</b> שכל אנוש יוכל לקרותו. והנכון כי לפיכך אמר בחרט אנוש להורות שיעשה המעשה ממש ולא יחשוב שתהיה כתיבת זו שמצוהו לכתוב במראה הנבואה לבד כמו שהם רוב המעשים הנראים לנביאים במראה הנבואה לבד, כמו עָרוֹם וְיָחֵף <small>(ישעיה כ, ב)</small> שצוה לישעיהו, אֵשֶׁת זְנוּנִים <small>(הושע א, ב)</small> להושע, והתגלחת ראש וזקן ליחזקאל <small>(יחזקאל ה, א)</small> והדומים להם, כי כל המעשים האלה לא היו אלא במראה הנבואה לבד. ויש מפרשים ויצר אותו <b>בַּחֶרֶט</b> בדפוס. בִּשְׁנֵי <b>חֲרִטִים</b> <small>(מלכים ב' ה, כג)</small>, בשני כיסים. וכן וְהַמִּטְפָּחוֹת <b>וְהָחֲרִיטִים</b> <small>(ישעיה ג, כב)</small>. וכן נקרא הכיס בערבי <b>כרט"ה</b> וד<b>חי"ת</b> בערבי <b>כ"ף</b> בערבי במקומות רבים.
<h3>חרך</h3>
לֹא <b>יַחֲרֹךְ</b> רְמִיָּה צֵידוֹ <small>(משלי יב, כז)</small>, פירושו לא יחרוך איש רמיה צידו. וענין הפסוק כתב אדוני אבי ז"ל שקבל כך פירושו כי דרך הצדים שיצודו העופות שיעשו כויה בראש הכנף כדי שלא יברחו מידם ואינו מקצץ כנפיהם בעבור שישארו בכנפיהם והם נראים יפים למכרם ואותו <b>הַצַּיָּד</b> שהוא בעל רמיה לא ישאר צידו בידו עד אשר יעשה לו כויה, כי קודם יעוף מידו ויאבד ממנו וזה על דרך משל על עושר וממון שיקבץ בחמס וברמיה כי במהרה יאבד. וענין החרוך ידוע בדברי רבותינו ז"ל באמרם <small>(קידושין מא ע"א)</small> רב ספרא חריך רישא. ובלשון ארמית וּשְׂעַר רֵאשְׁהוֹן לָא<b> הִתְחָרַךְ</b> <small>(דניאל ג, כז)</small>. מֵצִיץ מִן <b>הַחֲרַכִּים</b> <small>(שיר השירים ב, ט)</small>, מן החלונות, תרגום בְּעַד הַחַלּוֹן <small>(בראשית כו, ח)</small> <b>מִן חֲרַכָּא</b> [<b>פיניסטרא</b>].
<h3>חרל</h3>
תַּחַת <b>חָרוּל</b> יְסֻפָּחוּ <small>(איוב ל, ז)</small>, מִמְשַׁק <b>חָרוּל</b> <small>(צפניה ב, ט)</small>, כָּסּוּ פָנָיו <b>חֲרֻלִּים</b> <small>(משלי כד, לא)</small>, יש מפרשים כי הוא עשב דומה לקוצים <b>אורטיג"ש</b> בלע"ז, ויש מפרשים שהוא הקוץ שמעמירין בפרח שלו הגבינה <b>קרדו"ן</b> בלע"ז.
<h3>חרם</h3>
וְאֵת כָּל הַנְּשָׁמָה <b>הֶחֱרִים</b> <small>(יהושע י, מ)</small>, <b>וְהֶחֱרִים</b> י"י אֵת לְשׁוֹן יָם מִצְרַיִם <small>(ישעיה יא, טו)</small>, חֲרֹב <b>וְהַחֲרֵם</b> <small>(ירמיה נ, כא)</small>, <b>וְהַחֲרַמְתִּי</b> אֶת עָרֵיהֶם <small>(במדבר כא, ב)</small>, פֶּן <b>תַּחֲרִימוּ</b> <small>(יהושע ו, יח)</small>, פירושו אחריו וּלְקַחְתֶּם מִן <b>הַחֵרֶם</b> <small>(שם)</small>. <b>ושלא נזכר פועלו</b> [הָפְעַל] זֹבֵחַ לָאֱלֹהִים <b>יָחֳרָם</b> <small>(שמות כב, יט)</small>. כָּל <b>חֵרֶם</b> אֲשֶׁר <b>יָחֳרַם</b> מִן הָאָדָם לֹא יִפָּדֶה <small>(ויקרא כז, כט)</small>, פירשו רבותינו ז"ל <small>(ערכין ו ע"ב)</small> באדם היוצא ליהרג ואמר ערכי עלי או דמי עלי או אדם אחר אמר עליו ערך זה עלי או דמי זה עלי אינו חייב כלום שהרי זה כמת הוא והמת אין לו ערך ואין לו דמים, לפיכך אמר לֹא יִפָּדֶה מוֹת יוּמָת <small>(שם)</small>, כלומר אחר שמות ימות אין לו פדיון. <b>יָחֳרַם</b> כָּל רְכוּשׁוֹ <small>(עזרא י, ח)</small>. <b>והשם</b> כָּל <b>חֵרֶם</b> בְּיִשְׂרָאֵל <small>(במדבר יח, יד)</small>, בשש נקודות, וְעַל עַם<b> חֶרְמִי</b> לְמִשְׁפָּט <small>(ישעיה לד, ה)</small>. ענין כלם ענין הריגה וכריתה והשחתה ואיבוד. ויש לפרש מזה אִישׁ <b>חֶרְמִי</b> <small>(מלכים א' כ, מב)</small>, וכן תרגום יונתן <b>גְבַר דְחַיָב קְטוֹל</b>. וענין <b>וְהֶחֱרִים י"י אֵת לְשׁוֹן יָם מִצְרַיִם</b> ענין כריתה וגזרה כענין<b> לְגֹזֵר</b> יַם סוּף<b> לִגְזָרִים</b> <small>(תהלים קלו, יג)</small> וענין כָּל <b>חֵרֶם</b> בְּיִשְׂרָאֵל <small>(במדבר יח, יד)</small>, כָּל <b>חֵרֶם</b> אֲשֶׁר <b>יַחֲרִם</b> אִישׁ לַי"י מִכָּל אֲשֶׁר לוֹ <small>(ויקרא כו, כח)</small>, אף על פי שאין הדבר משחת וילה, אצל המחרים אותו הוא כאילו משחת שלא יהנה ממנו. וקרוב לענין זה יָצוּדוּ <b>חֵרֶם</b> <small>(מיכה ז, ב)</small>, והוא בחמש נקודות. יְגֹרֵהוּ <b>בְחֶרְמוֹ</b> <small>(חבקוק, א, טו)</small>, שִׁלַּחְתָּ אֶת אִישׁ <b>חֶרְמִי</b> <small>(מלכים א' כ, מב)</small>, מִשְׁטַח <b>חֲרָמִים</b> <small>(יחזקאל כו, ה)</small>, מְצוֹדִים <b>וַחֲרָמִים</b> <small>(קהלת ז, כו)</small>, ענינם מכמורות ורשתות יצודו בהם. אוֹ <b>חָרֻם</b> אוֹ שָׂרוּעַ <small>(ויקרא כא, יח)</small>, פירשו רביתינו ז"ל <small>(בכורות מג ע"ב)</small> חרום זה שחוטמו שקוע בין שתי העינים..... שכוחל שתי עיניו כאחת.
<h3>חרס</h3>
הָאֹמֵר<b> לַחֶרֶס</b> וְלֹא יִזְרָח <small>(איוב ט, ז)</small>, בשש נקודות, בְּטֶרֶם יָבֹא <b>הַחַרְסָה</b> <small>(שופטים יד, יח)</small>, ענינם השמש. ומזה נקרא שער המזרחי בבית המקדש שַׁעַר הַחַרְסִות [<b>הַחַרְסִית</b>] <small>(ירמיה יט, ב)</small>, לפי שהיה מכוון כננד זריחת השמש. ויונתן תרגם ממנו מִלְמַעֲלֵה <b>הֶחָרֶס</b> <small>(שופטים ח, יג)</small> <b>עַד לָא מֵעַל שִׁמְשָׁא</b>. וענין אחר וּבַגָּרָב <b>וּבֶחָרֶס</b> <small>(דברים כח, כז)</small>. והוא הגרב היבש נקרא הרס לפי שמתחככין אותו בחרס כמו שאמר וַיִּקַּח לוֹ <b>חֶרֶשׂ</b> לְהִתְגָּרֵד בּוֹ <small>(איוב ב, ח)</small>.
<h3>חרף</h3>
עַם <b>חֵרֵף</b> נַפְשׁוֹ לָמוּת <small>(שופטים ה, יח)</small>, גלה ופרסם עצמו במלחמה ימות, וכן <b>בְּחָרְפָם</b> בַּפְּלִשְׁתִּים <small>(שמואל ב' כג, ט)</small>, ו<b>חי"ת</b> מעמדת בגעיא. ויש קוראים אותה חטף קמץ ולאותה הקריאה יהיה מקור מן הקל. ויש מפרשים בחרפם לשון חדוד. ובא כענין וְכִלְיוֹתַי אֶשְׁתּוֹנָן <small>(תהלים עג, כא)</small> כלומר בהתחמם לבם והתחדדם אליהם. ותרגום אֲשֶׁר חִצָּיו שְׁנוּנִים <small>(ישעיה ה, כח)</small> <b>דִי גִירוֹהִי מְחַרְפִין</b>, ותרגום כְּחֶרֶב חַדָּה <small>(ישעיה מט, ב)</small> <b>כַּחֲרַב חֲרִיפָא</b>, וכן בדברי רבותינו ז"ל <small>(מנחות עד ע"א)</small> סכינא חריפא. וְהִוא שִׁפְחָה <b>נֶחֱרֶפֶת</b> לְאִישׁ <small>(ויקרא יט, כ)</small>, מיועדת ומפורסמת. וכן בדברי רבותינו ז"ל <small>(קידושין ו ע"א)</small> האומר חרופתי ביהודה דהרי זו מקודשת. ופירשו רבותינו ז"ל בשפחה כנענית חציה שפחה וחציה בת חורין המאורסת לעבד עברי הכתוב מדבר וזהו פירוש וְהָפְדֵּה לֹא<b> נִפְדָּתָה</b> <small>(ויקרא יט, כ)</small> פדויה ואינה פדויה. וכן בלשון גירוף לפי שהוא גילוי המומין ופרסומם <b>חֵרַפְתִּי</b> אֶת מַעַרְכוֹת יִשְׂרָאֵל <small>(שמואל א' יז, י)</small>, אֶת מִי <b>חֵרַפְתָּ</b> וְגִדַּפְתָּ <small>(ישעיה לז, כג)</small>, כִּי לֹא אוֹיֵב <b>יְחָרְפֵנִי</b> <small>(תהלים נה, יג)</small>. ופעל הקל <b>וְחֶרְפּוֹת חוֹרְפֶיךָ</b> נָפְלוּ עָלָי <small>(תהלים סט, י)</small>, וְאָשִׁיבָה <b>חֹרְפִי</b> דָבָר <small>(משלי כז, יא)</small>, לֹא <b>יֶחֱרַף</b> לְבָבִי <small>(איוב כז, ו)</small>. ומזה לדעת המתרגם<b> בְּחָרְפָם בַּפְּלִשְׁתִּים</b> שתרגם <b>כַּד חֲסִידוּ פְּלִשְׁתָּאֵי</b>. ותרגום <b>חֶרְפָּה</b> <small>(בראשית לד, יד)</small> <b>חִסּוּדָא</b>. ויש מפרשים <b>לֹא יֶחֱרַף לְבָבִי</b> מענין בִּימֵי <b>חָרְפִּי</b> <small>(איוב כט, ד)</small> שענינו בימי נערותי. ואדוני אבי ז"ל פירוש לא יחרף לא יסוג אחור לבבי מאשר אמרתי כי לא חטאתי. ובערבי יקרא מנחרא"ף הדבר הנסוג אחור. <b>והשם</b> <b>חֶרְפָּה</b> שָׁבְרָה לִבִּי <small>(תהלים סט, כא)</small>, <b>חֶרְפָּה</b> וּגְדוּפָה <small>(יחזקאל ה, טו)</small>. והקבוץ וְאֵלֶּה <b>לַחֲרָפוֹת</b> <small>(דניאל יב, ב)</small>, <b>וְחֶרְפּוֹת</b> חוֹרְפֶיךָ <small>(תהלים סט, י)</small>. וענין אחר וְכָל בֶּהֱמַת הָאָרֶץ עָלָיו <b>תֶּחֱרָף</b> <small>(ישעיה יח, ו)</small>. פירוש תעמד שם בימי החורף. וְקַיִץ <b>וָחֹרֶף</b> <small>(בראשית ח, כב)</small>, וְהִכֵּיתִי בֵית <b>הַחֹרֶף</b> <small>(עמוס ג, טו)</small>, <b>מֵחֹרֶף</b> עָצֵל לֹא יַחֲרֹשׁ <small>(משלי כ, ד)</small>, פירושו מקור החורף ידוע.
<h3>חרץ</h3>
לֹא <b>חָרַץ</b> לִבְנֵי יִשְׂרָאֵל לְאִישׁ אֶת לְשֹׁנוֹ <small>(יהושע י, כא)</small>, פירוש לא הניע איש מהם את לשונו לישראל. ו<b>למ"ד</b> לאיש נוספת כ<b>למ"ד</b> הַשְּׁלִשִׁי לְאַבְשָׁלוֹם <small>(דברי הימים א' ג, ב)</small> והדומים לו. או פירוש לאיש מבני ישראל כלומר אפילו לאיש אחד מבני ישראל לא חרץ אחד מהם לשונו ואין צריך לומר לכלם ביחד. לֹא <b>יֶחֱרַץ</b> כֶּלֶב לְשֹׁנוֹ <small>(שמות יא, ז)</small>, אָז <b>תֶּחֱרָץ</b> <small>(שמואל ב' ה, כד)</small>, ענין התנועה. <b>והתאר</b> מַחְשְׁבוֹת <b>חָרוּץ</b> אַךְ לְמוֹתָר <small>(משלי כא, ה)</small>, וְהוֹן אָדָם יָקָר <b>חָרוּץ</b> <small>(משלי יב, כז)</small>, פירוש כמו הפוך והון אדם חרוץ יקר. ויש מפרשים חרוץ שם, ופירוש היקר שבהון האדם הוא החריצות. ולרבים וְיַד <b>חָרוּצִים</b> תַּעֲשִׁיר <small>(משלי י, ד)</small>, וְנֶפֶשׁ <b>חָרֻצִים</b> תְּדֻשָּׁן <small>(משלי יג, ד)</small>, בקמץ ה<b>חי"ת</b> לפי שהוא מן הדגושים לולי ה<b>רי"ש</b>, ענין הכל התנועה. ופירוש <b>חָרוּץ, חָרוּצִים</b> אנשים המתנועעים על טרפם ועושין מלאכתן ביושר ובמשפט שהם חרוצים וזריזים לקנות העולם הזה והעולם הבא והם הפך העצלים הרמאים, כי ענין חרוץ גם כן ענין גזרה ומשפט כמו כֵּן מִשְׁפָּטֶךָ אַתָּה <b>חָרָצְתָּ</b> <small>(מלכים א' כ, מ)</small>, פירוש גזרת. וכן בְּעֵמֶק <b>הֶחָרוּץ</b> <small>(יואל ד, יד)</small>, ואמר בו התרגום <b>בְּמֵישַׁר פִּלוּג דִינָא</b>. ומזה עוד כִּי כָלָה <b>וְנֶחֱרָצָה</b> <small>(ישעיה י, כג)</small>, ופירושו <b>וְהַכָּלָה</b> נחרצה. ודרך הנפעל בארנו בשרש <b>חלה</b>. אִם <b>חֲרוּצִים</b> יָמָיו <small>(איוב יד, ה)</small>, ה<b>חי"ת</b> בשוא ופתח לפי שהם פעולים, כלומר גזורים. כִּלָּיוֹן<b> חָרוּץ</b> <small>(ישעיה י, כב)</small>, כִּי לֹא <b>בֶחָרוּץ</b> יוּדַשׁ קֶצַח <small>(ישעיה כח, כז)</small>, פירוש במורג חרוץ שהוא מחתך ודש התבואה כמו שאמר הִנֵּה שַׂמְתִּיךְ לְמוֹרַג <b>חָרוּץ</b> חָדָשׁ <small>(ישעיה מא, טו)</small>. והוא כלי שדשין בו התבואה. והוא לוח עץ ואבנים דקות תחובות תחתיו לחתוך התבן ולהוציא התבואה מקליפתה. ושם הכלי מורג. ונקרא <b>חָרוּץ</b> על שם מלאכתו שחותך הקליפה מעל התבואה. ופירוש <b>לַמוֹרַג חָרוּץ</b> אף על פי שהם כלי אחד אפשר שיהיה שינוי בין מורג לחרוץ. או יהיה פירוש למורג חרוץ שיהיה חרוץ תאר למורג, כלומר המורג שהוא מחתך היטב והוא כלי גדול וכבד אין ראוי לדוש בו הקצח וזרע הדק, ולפיכך אמר כִּי לֹא <b>בֶחָרוּץ</b> יוּדַשׁ קֶצַח. וכמוהו <b>וּבַחֲרִצֵי</b> הַבַּרְזֶל <small>(שמואל ב' יב, לא)</small>, <b>בַּחֲרֻצוֹת</b> הַבַּרְזֶל <small>(עמוס א, ג)</small> ענין הכל החתוך והכריתה. וכן אוֹ <b>חָרוּץ</b> אוֹ יַבֶּלֶת <small>(ויקרא כב, כב)</small>, פירשו חתוך. ופירשו רבותינו ז"ל <small>(בכורות לח, עא. לט ע"א)</small> ריס של עין שנסדק או נפגם, או שפתו שנסדקה או נפגמה. וְנִבְנְתָה רְחוֹב <b>וְחָרוּץ</b> <small>(דניאל ט, כה)</small>, חפירה חרוצה בארץ. וכן במשנה <small>(עירובין פרק ז, משנה ג)</small> חריץ שבין שתי חצרות. חריצים ונעיצים <small>(בבא קמא נ ע"ב)</small>, והרבה מזה דברו בו. <b>חֲרִצֵי</b> הֶחָלָב <small>(שמואל א' יז, יח)</small>, אמר בו התרגום <b>גוּבְנִין דַחֲלָבָא</b>. ואפשר שנקראו כן לפי שמעשין אותן כשעושים אותם ודומה מלאכתן למלאכת החרוץ בדישה. <b>מֵחָרוּץ</b> וּמִפָּז <small>(משלי ח, יט)</small>, בִּירַקְרַק <b>חָרוּץ</b> <small>(תהלים סח, יד)</small>, <b>וְחָרוּץ</b> כְּטִיט חוּצוֹת <small>(זכריה ט, ג)</small>, יִרְפַּד <b>חָרוּץ</b> עֲלֵי טִיט <small>(איוב מא, כב)</small>, ענין כלם זהב. ויש מפרשים אבנים טובות יקרות. וכתב רבי יונה ויתכן להיות מזה וְיַד <b>חָרוּצִים</b> תַּעֲשִׁיר <small>(משלי י, ד)</small>, וְנֶפֶשׁ <b>חָרֻצִים</b> תְּדֻשָּׁן <small>(משלי יג, ד)</small>, רוצה לומר הסוחרים הגדולים הזהביים כלומר בעלי הזהב, [<b>בנקיר"י ד"י מוניד"ה</b>].
<h3>חרק</h3>
<b>חָרַק</b> עָלַי בְּשִׁנָּיו <small>(איוב טז, ט)</small>, שָׁרְקוּ<b> וַיַּחַרְקוּ</b> שֵׁן <small>(איכה ב, טז)</small>, שִׁנָּיו <b>יַחֲרֹק</b> <small>(תהלים קיב, י)</small>. <b>חָרֹק</b> עָלַי שִׁנֵּימוֹ <small>(תהלים לה, טז)</small>, הוא חרוק השינים בהתקצף האדם על חבירו.
<h3>חרשׁ</h3>
כִּי <b>הֶחֱרִשׁ</b> לָהּ <small>(במדבר ל, טו)</small>, <b>וְהֶחֱרִשׁ</b> יַעֲקֹב עַד בֹּאָם <small>(בראשית לד, ה)</small>, לֹא [לוֹ] <b>אַחֲרִישׁ</b> בַּדָּיו <small>(איוב מא, ד)</small>, אַל <b>תַּחֲרֵשׁ</b> מִמֶּנּוּ מִזְּעֹק אֶל י"י אֱלֹהֵינוּ <small>(שמואל א' ז, ח)</small>, <b>הַחֲרִישׁוּ</b> אֵלַי אִיִּים <small>(ישעיה מא, ד)</small>, <b>מַחֲרִישׁ</b> לָדַעַת <small>(בראשית כד, כא)</small>, וַיְהִי <b>כְּמַחֲרִישׁ</b> <small>(שמואל א' י, כז)</small>.<b> יַחֲרִישׁ</b> בְּאַהֲבָתוֹ <small>(צפניה ג, יז)</small>, כלומר ישתוק על פשעיך שעשית כבר באהבתו אותך. בַּדֶּיךָ מְתִים <b>יַחֲרִישׁו</b> <small>(איוב יא, ג)</small>, גם הוא <b>פועל עומד</b> ופירושו <b>לבַדֶיךָ</b> מתים יחרישו שעושים עצמם כחרשים בשמעם כזביך. וכן אמר וַתִּלְעַג וְאֵין מַכְלִם <small>(שם)</small> ואפשר שהוא <b>פועל יוצא</b>. וכן כלם מענין <b>חֶרֶשׁ</b>, כי השותק הוא כאילו אינו שומע מה ידברו האחרים ועושה עצמו כחרש. <b>והפעל הקל</b> צוּרִי אַל <b>תֶּחֱרַשׁ</b> מִמֶּנִּי <small>(תהלים כח, א)</small>, רָאִיתָה י"י אַל <b>תֶּחֱרַשׁ</b> <small>(תהלים לה, כב)</small> כלומר אל תעשה עצמך כחרש. אָזְנֵיהֶם <b>תֶּחֱרַשְׁנָה</b> <small>(מיכה ז, טז)</small>. <b>והתאר</b> לֹא תְקַלֵּל<b> חֵרֵשׁ</b> <small>(ויקרא יט, יד)</small>, וְאָזְנֵי <b>חֵרְשִׁים</b> תִּפָּתַחְנָה <small>(ישעיה לה, ה)</small>. <b>והשם</b> <b>חֶרֶשׁ</b> לֵאמֹר <small>(יהושע ב, א)</small>, בשש נקדות כלומר הלכו כך בשתיקה שהיו עושים עצמם כחרשים שלא ירגישו בהם. <b>וההתפעל וַיִּתְחָרְשׁוּ</b> כָל הַלַּיְלָה <small>(שופטים טז, ב)</small>. ויתכן לפרש מזה הענין רוּחַ קָדִים <b>חֲרִישִׁית</b> <small>(יונה ד, ח)</small>, כלומר חזקה שנעשו בני אדם כחדשים בהיותה. וכן תרגום יונתן <b>שְׁתִיקָא</b>. וענין אחר עַל גַּבִּי <b>חָרְשׁוּ חֹרְשִׁים</b> <small>(תהלים קכט, ג)</small>, לֹא <b>תַחֲרֹשׁ</b> בְּשׁוֹר וּבַחֲמֹר יַחְדָּו <small>(דברים כ, י)</small> לוּלֵא <b>חֲרַשְׁתֶּם</b> בְּעֶגְלָתִי <small>(שופטים יד, יח)</small>, על דרך משל אִם <b>יַחֲרוֹשׁ</b> בַּבְּקָרִים <small>(עמוס ו, יב)</small>. <b>והשם</b> <b>בֶּחָרִישׁ</b> וּבַקָּצִיר <small>(שמות לד, כא)</small>, וְלַחֲרשׁ <b>חֲרִישׁוֹ</b> <small>(שמואל א' ח, יב)</small>. ושם הכלי שחורשין בו אֶת <b>מַחֲרַשְׁתּוֹ</b> וְאֶת אֵתוֹ <small>(שמואל א' יג, כ)</small>,<b> לַמַּחֲרֵשֹׁת</b> וְלָאֵתִים <small>(שם א' יג, כא)</small>. <b>והנפעל</b> צִיּוֹן שָׂדֶה <b>תֵחָרֵשׁ</b> <small>(ירמיה כו, יח)</small>. ורבי יונה פירש מזה הענין <b>רוּחַ קָדִים חֲרִישִׁית</b>, כלומר הרוח שהיא בזמן החרישה היא קרה ויבשה. <b>חֲרוּשָׁה</b> עַל לוּחַ לִבָּם <small>(ירמיה יז, א)</small>, חרותה. וענין אחר וְאָבִיו אִישׁ צֹרִי <b>חֹרֵשׁ</b> נְחֹשֶׁת <small>(מלכים א' ז, יד)</small>. <b>והתאר</b> <b>וְחָרָשׁ</b> לֹא יִמָּצֵא בְּכֹל אֶרֶץ יִשְׂרָאֵל <small>(שמואל א' יג, יט)</small>, הַפֶּסֶל נָסַךְ <b>חָרָשׁ</b> <small>(ישעיה מ, יט)</small>,<b> וְחָרָשִׁים</b> הֵמָּה מֵאָדָם <small>(ישעיה מד, יא)</small>, <b>חָרָשֵׁי</b> מַשְׁחִית <small>(יחזקאל כא, לו)</small>, <b>וחָרָשׁ</b> בסמוך ה<b>רי"ש</b> פתוחה כי הוא מן הדגושים ולולי ה<b>רי"ש</b> היה דגוש לכן לא תשתנה תנועתו בסמיכות כמשפט כל הדגושים.<b> חָרַשׁ</b> בַּרְזֶל מַעֲצָד <small>(ישעיה מד, יב)</small>, <b>חָרַשׁ</b> עֵצִים נָטָה קָו <small>(ישעיה מד, יג)</small>, מַעֲשֵׂה <b>חָרַשׁ</b> אֶבֶן <small>(שמות כח, יא)</small>, אלה הם סמוכים לפיכך ה<b>רי"ש</b> פתוחה. ומשקל אחר אֲבִי גֵּיא <b>חֲרָשִׁים</b> כִּי <b>חֲרָשִׁים</b> הָיוּ <small>(דברי הימים א' ד, יד)</small>, ה<b>חי"ת</b> בשוא ופתח והוא מן הקלים. <b>והשם</b> <b>וּבַחֲרֹשֶׁת</b> אֶבֶן לְמַלֹּאת <b>וּבַחֲרֹשֶׁת</b> עֵץ <small>(שמות לא, ה)</small>. ויתכן להיות שם. לֹטֵשׁ כָּל <b>חֹרֵשׁ</b> נְחשֶׁת וּבַרְזֶל <small>(בראשית ד, כב)</small>, בפלס וְאֶת <b>הַיּוֹתֵר</b> הֶחֱרַמְנוּ <small>(שמואל א' טו, טו)</small>, כלומר מחדד כל כלי אומנות נחשת וברזל. וְאֶת קַרְדֻּמּוֹ וְאֵת <b>מַחֲרֵשָׁתוֹ</b> <small>(שמואל א' יג, כ)</small>, כלי מוכן לכל מלאכת החורש. וענין אחר אַל <b>תַּחֲרֹשׁ</b> עַל רֵעֲךָ <small>(משלי ג, כט)</small>,<b> חֹרְשֵׁי</b> אָוֶן <small>(איוב ד, ח)</small>, וְיוֹעֵץ וַחֲכַם <b>חֲרָשִׁים</b> <small>(ישעיה ג, ג)</small>, בפלס <b>חֲכָמִים</b>, ענינם ענין מחשבה. ומזה הענין <b>פעל כבד</b> עָלָיו שָׁאוּל<b> מַחֲרִישׁ</b> הָרָעָה <small>(שמואל א' כג, ט)</small>. ויתכן מזה הענין <b>וְהֶחָרָשׁ</b> וְהַמַּסְגֵּר <small>(מלכים ב' כד, טז)</small>, כלומר החכמים החשובים בעלי הכמה ועצה. או יהיה מהענין הראשון כלומר הגדולים שהיו שותקין העם ועושין עצמן בחרשים בדברם. ויונתן תרגם <b>אוּמָנַיָא וְתַרְעַיָא</b>. וענין אחר <b>וְחֹרֶשׁ</b> מֵצַל <small>(יחזקאל לא, ג)</small>, ענינו סעיף וקראו <b>מֵצַל</b> לפי שצלו רחב. וכן כַּעֲזוּבַת <b>הַחֹרֶשׁ</b> וְהָאָמִיר <small>(ישעיה יז, ט)</small>, וְהוּא יוֹשֵׁב <b>בַּחֲרֹשֶׁת</b> הַגּוֹיִם <small>(שופטים ד, ב)</small>, וַיֵּשֶׁב דָּוִד <b>בַּחֹרְשָׁה</b> <small>(שמואל א' כג, יח)</small>, וְדָוִד בְּמִדְבַּר זִיף <b>בַּחֹרְשָׁה</b> <small>(שמואל א' כג, טו)</small>, <b>וּבֶחֳרָשִׁים</b> בָּנָה בִּירָנִיּוֹת וּמִגְדָּלִים <small>(דברי הימים ב' כז, ד)</small>, תרגום <b>בַיַּעַר</b> <small>(דברים יט, ה)</small> <b>בְּחֻרְשָׁא</b>.
<h3>חרשֹ</h3>
יָבֵשׁ <b>כַּחֶרֶשׂ</b> כֹּחִי <small>(תהלים כב, טו)</small>, וּכְלִי <b>חֶרֶשׂ</b> אֲשֶׁר תְּבֻשַּׁל בּוֹ <small>(ויקרא ו, כא)</small>, בשש נקדות. וְאֶת <b>חֲרָשֶׂיהָ</b> תְּגָרֵמִי <small>(יחזקאל כנ, לד)</small>, עַד הִשְׁאִיר אֲבָנֶיהָ בַּקִּיר <b>חֲרָשֶׂת</b> <small>(מלכים ב' ג, כה)</small>, פירושו שברו אבני החומה ככלי חרש. וַיִּקַּח לוֹ <b>חֶרֶשׂ</b> לְהִתְגָּרֵד בּוֹ <small>(איוב ב, ח)</small>, לפי שהכה אותו השטן בשחין יבש היה צריך חרש להתגרד בו. ויש מפרשים <b>וַיִּקַּח לוֹ חֶרֶשׂ</b> חולי הגרב היבש כמו וּבַגָּרָב <b>וּבֶחָרֶס</b> <small>(דברים כח, כז)</small>, פירוש בחר לעצמו איוב זה החולי ששמו <b>חֶרֶשֹ</b> משאר החליים לפי שיהנה בו מעט בגרידה, כי השטן קודם זה הודיעו שיברר בעצמו בייסורין איזה חולי שירצה. וזה הפירוש רחוק. ואפשר כי החולי נקרא כן בעבור שהוא יבש כחרס או בעבור שצריך חרש לההגרד בו. תַּחְתָּיו חַדּוּדֵי <b>חָרֶשׂ</b> <small>(איוב מא, כב)</small>, מרגליות מזהירות כשמש מן הָאֹמֵר <b>לַחֶרֶס</b> וְלֹא יִזְרָח <small>(איוב ט, ז)</small>.
<h3>חרת</h3>
<b>חָרוּת</b> עַל הַלֻּחֹת <small>(שמות לב, טו)</small>, כטעם חקוק כמו שפירשנו <b>חֲרוּשָׁה</b> עַל לוּחַ לִבָּם <small>(ירמיה יז, א)</small>.
<h3>חשׁשׁ</h3>
תַּהֲרוּ <b>חֲשַׁשׁ</b> תֵּלְדוּ קַשׁ <small>(ישעיה לג, יא)</small>, <b>וַחֲשַׁשׁ</b> לֶהָבָה יִרְפֶּה <small>(ישעיה ה, כד)</small>. ופירושו ולשון להבה ירפה החשש. <b>יִרְפֶּה</b> פעל <b>יוצא</b>. או יהיה פעל <b>עומד</b> כחבריו ופירושו וחשש בלהבה ירפה. וחשש הוא הקש הדק והגבבא.
<h3>חשׁב</h3>
וְשָׁאוּל <b>חָשַׁב</b> לְהַפִּיל אֶת דָּוִד <small>(שמואל א' יה, כה)</small>, וְאַתֶּם <b>חֲשַׁבְתֶּם</b> עָלַי רָעָה אֱלֹהִים <b>חֲשָׁבָהּ</b> לְטֹבָה <small>(בראשית נ, כ)</small>, וְלֹא יָדַעְתִּי כִּי עָלַי <b>חָשְׁבוּ</b> מַחֲשָׁבוֹת <small>(ירמיה יא, יט)</small>, <b>וַיַּחְשְׁבֶהָ</b> עֵלִי לְשִׁכֹּרָה <small>(שמואל א' א, יג)</small>. <b>יַחְשֹׁב</b> תְּהוֹם לְשֵׂיבָה <small>(איוב מא, כד)</small>, פירוש הרואה התהום לבן יחשבהו לשיבה. <b>והכבד</b> [פִּעֵל] <b>חִשַּׁבְתִּי</b> יָמִים מִקֶּדֶם <small>(תהלים עז, ו)</small>. <b>וַאֲחַשְּׁבָה</b> לָדַעַת זֹאת <small>(תהלים עג, טז)</small> מַה <b>תְּחַשְּׁבוּן</b> אֶל י"י <small>(נחום א, ט)</small>, לֵב אָדָם<b> יְחַשֵּׁב</b> דַּרְכּוֹ <small>(משלי טז, ט)</small>, וְאֵלַי <b>יְחַשְּׁבוּ</b> <small>(הושע ז, טו)</small>. וְהָאֳנִיָּה <b>חִשְּׁבָה</b> לְהִשָּׁבֵר <small>(יונה א, ד)</small>, פירוש חשבו אנשי האניה שתשבר האניה, על דרך וְכָל <b>הָאָרֶץ</b> בָּאוּ מִצְרַיְמָה <small>(בראשית מא, נז)</small>, שפירושו וכל אנשי הארץ, וַתִּרְעַב כָּל אֶרֶץ מִצְרַיִם <small>(בראשית מא, נה)</small>, והדומים להם. ענין מחשבה ידוע. ולפי שהאומנות הוא דרך המחשבה אמרו כן בענין האומנות לַחְשֹׁב <b>מַחֲשָׁבֹת</b> <small>(שמות לא, ד)</small>, מַעֲשֵׂה<b> חֹשֵׁב</b> תַּעֲשֶׂה אֹתָם <small>(שמות כו, א)</small>. <b>והשם</b> וְחֵשֶׁב אפדתו <small>(שמות כח, ח)</small>, בחמש נקדות. וַיַּעַשׂ בִּירוּשָׁלַם <b>חִשְּׁבֹנוֹת</b> <small>(דברי הימים ב' כו, טו)</small>. ודגש ה<b>שי"ן</b> לתפארת. וכבר כתבנו הדומים לו בחלק הדקדוק. ואמרו רבותינו ז"ל <small>(יומא עב ע"ב)</small> מאי דכתיב מעשה רוקם כמעשה חושב? אמר רבי אלעזר שרוקמין במקום שחושבים. במתניתא תנא רוקם מעשה מחט ולפיכך פרצוף אחד, חושב מעשה אורג, לפיכך שני פרצופין. ואמרו כמו כן במלאכת החשבון, וחכמת הפילוסופיא וּבַקֵּשׁ חָכְמָה<b> וְחֶשְׁבּוֹן</b> <small>(קהלת ז, כה)</small>, כִּי אֵין מַעֲשֶׂה <b>וְחֶשְׁבּוֹן</b> <small>(קהלת ט, י)</small>, וְהֵמָּה בִקְשׁוּ<b> חִשְּׁבֹנוֹת</b> רַבִּים <small>(קהלת ז, כט)</small>, ודגש ה<b>שׁי"ן</b> לתפארת, רוצה לומר תחבולות וענינים על מעשה הבורא למה עשה כך ולמה היה כך והוא עשה אותו ישר וכל מעשהו באמונה. ובענין המספר כמו כן כן לפי שהמספר תלוי במחשבה לֹא <b>יַחְשֹׁב</b> י"י לוֹ עָוֹן <small>(תהלים לב, ב)</small>. <b>והנפעל</b> אַךְ לֹא <b>יֵחָשֵׁב</b> אִתָּם הַכֶּסֶף הַנִּתָּן עַל יָדָם <small>(מלכים ב, כב, ז)</small>. <b>והפעל הכבד</b> <b>וְחִשַּׁב</b> אֶת שְׁנֵי מִמְכָּרוֹ <small>(ויקרא כה, כז)</small>, וְלֹא <b>יְחַשְּׁבוּ</b> אֶת הָאֲנָשִׁים <small>(מלכים ב' יב, טז)</small>. <b>וההתפעל</b> וּבַגּוֹיִם לֹא <b>יִתְחַשָּׁב</b> <small>(במדבר כג, ט)</small>. וקרוב לענין זה לֹא <b>חָשַׁב</b> אֱנוֹשׁ <small>(ישעיה לג, ח)</small>, כלומר לא הרגיש להם ולא חשבם למאומה. וכמוהו נִבְזֶה וְלֹא <b>חֲשַׁבְנֻהוּ</b> <small>(ישעיה נג, ג)</small>, אֲשֶׁר כֶּסֶף לֹא<b> יַחְשֹׁבוּ</b> <small>(ישעיה יג, יז)</small>, <b>וּלְחֹשְׁבֵי</b> שְׁמוֹ <small>(מלאכי ג, טז)</small>. י"י <b>יַחֲשָׁב</b> לִי <small>(תהלים מ, יח)</small>, כלומר שיחשבו לפניו תפילותי ותחנותי וירגיש אל העוני ואל הדלות שאני בו. ומזה אמרו רבותינו ז"ל <small>(עבודה זרה כה ע"ב)</small> לאיש נכבד אדם חשוב. <b>והנפעל</b> אֵין כֶּסֶף לֹא <b>נֶחְשָׁב</b> בִּימֵי שְׁלֹמֹה לִמְאוּמָה <small>(מלכים א' י, כא)</small>, פירוש אין כסף לכל הכלים כי כלם היו זהב בעבור כי לא נחשב הכסף בימי שלמה למאומה.<b> וְנֶחְשַׁב</b> לָכֶם תְּרוּמַתְכֶם <small>(במדבר יח, כז)</small>, מַדּוּעַ <b>נֶחְשַׁבְנוּ</b> כַבְּהֵמָה <small>(איוב יח, ג)</small>, כִּי בַמֶּה <b>נֶחְשָׁב</b> הוּא <small>(ישעיה ב, כב)</small>, הֲלוֹא נָכְרִיּוֹת<b> נֶחְשַׁבְנוּ</b> לוֹ <small>(בראשית לא, טו)</small>, לֹא <b>יֵחָשֵׁב</b> לוֹ פִּגּוּל יִהְיֶה <small>(ויקרא ז, יח)</small>, רְפָאִים <b>יֵחָשְׁבוּ</b> אַף הֵם כַּעֲנָקִים <small>(דברים ב, יא)</small>.
<h3>חשׁה</h3>
לְמַעַן צִיּוֹן לֹא <b>אֶחֱשֶׁה</b> <small>(ישעיה סב, א)</small>, פֶּן <b>תֶּחֱשֶׁה</b> מִמֶּנִּי <small>(תהלים כח, א)</small>, <b>וַיֶּחֱשׁוּ</b> גַּלֵּיהֶם <small>(תהלים קז, כט)</small>, עֵת <b>לַחֲשׁוֹת</b> <small>(קהלת ג, ז)</small>. <b>והפעל הכבד</b> [הִפְעִיל] הֶחֱשֵׁיתִי מֵעוֹלָם אַחֲרִישׁ <small>(ישעיה מב, יד)</small>, וְאַתֶּם <b>מַחְשִׁים</b> אַל תֵּעָצְלוּ <small>(שופטים יה, ט)</small>, הֲלֹא אֲנִי <b>מַחְשֶׁה</b> <small>(ישעיה נז, יא)</small>. גַּם אֲנִי יָדַעְתִּי <b>הֶחֱשׁוּ</b> <small>(מלכים ב' ב, ג)</small>, יש אומרים כי הוא צווי והיה ראוי להפתח. והנכון שהוא עבר כמשפטו ופירוש כשאמר להם גם אני ידעתי הם החשו שלא דברו אליו עוד. ואשר הוא פעל <b>יוצא</b> וְהַלְוִיִּם<b> מַחְשִׁים</b> לְכָל הָעָם <small>(נחמיה ח, יא)</small>. כלם ענין שתיקה.
<h3>חשׁך</h3>
<b>חָשַׁךְ</b> הַשֶּׁמֶשׁ בְּצֵאתוֹ <small>(ישעיה יג, י)</small>, <b>חָשַׁךְ</b> בַּעֲרִיפֶיהָ <small>(ישעיה ה, ל)</small>, <b>וְחָשְׁכָה</b> לָכֶם מִקְּסֹם <small>(מיכה ג, ו)</small>,<b> וַתֶּחְשַׁךְ</b> הָאָרֶץ <small>(שמות י, טו)</small>, <b>תֶּחְשַׁכְנָה</b> עֵינֵיהֶם מֵרְאוֹת <small>(תהלים סט, כד)</small>. <b>והשם</b> <b>וְחשֶׁךְ</b> עַל פְּנֵי תְהוֹם <small>(בראשית א, ב)</small>, יַגִּיהַּ<b> חָשְׁכִּי</b> <small>(תהלים יח, כט)</small>, ובתוספת <b>מ"ם</b> וְהָיָה <b>בְמַחְשָׁךְ</b> מַעֲשֵׂיהֶם <small>(ישעיה כט, טו)</small>, מְיֻדָּעַי <b>מַחְשָׁךְ</b> <small>(תהלים פח, יט)</small>, פירוש כאילו מידע במקום חשך שלא אראם ולא יבאו לבקרני ואני חולה. <b>בְּמַחֲשַׁכִּים</b> הוֹשִׁיבַנִי <small>(איכה ג, ו)</small>, כִּי מָלְאוּ <b>מַחֲשַׁכֵּי</b> אֶרֶץ <small>(תהלים עד, כ)</small>, הם הפחותים מבני אדם שהם בחשך. וכן בַּל יִתְיַצֵּב לִפְנֵי <b>חֲשֻׁכִּים</b> <small>(משלי כב, כט)</small>, <b>תאר</b> בפלס <b>עֲרֻמִּים</b>. ותרגום וּמִן הָעָם הַדַּלִּים <small>(ירמיה לט, י)</small> <b>וּמִן עַמָא חֲשִׁיכַיָא</b>, דַּלּוֹת וְרָעוֹת <small>(בראשית מא, יט)</small> <b> חֲסִיכָן וּבִישָׁן</b>. ומשקל אחר <b>השם כַּחֲשֵׁיכָה</b> כָּאוֹרָה <small>(תהלים קלט, יב)</small>, ונכתבה <b>יו"ד</b> המשך אחר הצרי. <b>והסמוך</b> <b>חֶשְׁכַת</b> מַיִם <small>(תהלים יח, יב)</small>. והקבוץ בלשון זכרים אֲשֶׁר הָלַךְ<b> חֲשֵׁכִים</b> <small>(ישעיה נ, י)</small>. <b>והפעל הכבד</b> [הִפְעִיל] <b>וְהַחֲשַׁכְתִּי</b> לָאָרֶץ בְּיוֹם אוֹר <small>(עמוס ה, ט)</small>, בְּטֶרֶם <b>יַחְשִׁךְ</b> <small>(ירמיה יג, טז)</small>, גַּם חשֶׁךְ לֹא <b>יַחְשִׁיךְ</b> מִמֶּךָ <small>(תהלים קלט, יב)</small>, פירוש לא יחשיך דבר ממך. שָׁלַח חשֶׁךְ <b>וַיַּחְשִׁךְ</b> <small>(תהלים קה, כח)</small>.
<h3>חשֹך</h3>
וְלֹא <b>חָשַׂךְ</b> מִמֶּנִּי מְאוּמָה <small>(בראשית לט, ט)</small>, וְאֶת עַבְדּוֹ <b>חָשַׂךְ</b> מֵרָעָה <small>(שמואל א' כה, לט)</small>, מֻרְדָּף בְּלִי <b>חָשָׂךְ</b> <small>(ישעיה יד, ו)</small>, פירוש שלא חשך רודפו מלרדפו, וּמִפָּנַי לֹא <b>חָשְׂכוּ</b> רֹק <small>(איוב ל, י)</small>, אֲשֶׁר <b>חָשַׂכְתִּי</b> לְעֶת צָר <small>(איוב לח, כג)</small>. <b>חָשַׂכְתָּ</b> לְמַטָּה מֵעֲוֹנֵנוּ <small>(עזרא ט, יג)</small>, פירוש מנעת מעונינו מלתתנו למטה ומלגמלנו בעינינו. גַּם מִזֵּדִים <b>חֲשׂךְ</b> עַבְדֶּךָ <small>(תהלים יט, יד)</small>, <b>וְחוֹשֵׂךְ</b> שְׂפָתָיו מַשְׂכִּיל <small>(משלי י, יט)</small>, <b>וָאֶחְשׂךְ</b> גַּם אָנֹכִי אוֹתְךָ <small>(בראשית כ, ו)</small>, קְרָא בְגָרוֹן אַל <b>תַּחְשֹׂךְ</b> <small>(ישעיה נח, א)</small>, פירוש אל החשוך הקריאה. וכן וְצַדִּיק יִתֵּן וְלֹא <b>יַחְשֹׂךְ</b> <small>(משלי כא, כו)</small>, ולא יחשוך המתן כי כלם פעלים<b> יוצאים</b>. אבל וְנִיד שְׂפָתַי <b>יַחְשֹׂךְ</b> <small>(איוב טו, ה)</small>, ידמה שהוא פעל <b>עומד</b>. <b>והנפעל</b> לֹא <b>יֵחָשֵׂךְ</b> כְּאֵבִי <small>(איוב טז, ו)</small>, כולם ענין מניעה. וּבִתְחַפְנְחֵס<b> חָשַׂךְ</b> הַיּוֹם <small>(יחזקאל ל, יח)</small>, פירש רבי יונה כמו <b>חָשַֹך</b> השׁמשׁ ולא נמצא זה ההפך בלשון הקדש אך פירושו כמשמעו בענין מניעה ויש בו מלה נסתרת והיא <b>אוֹרוֹ</b> כלומר מנע היום אורו. ואמר זה לרוב הצרה שתבא להם.
<h3>חשׁל</h3>
כָּל <b>הַנֶּחֱשָׁלִים</b> אַחֲרֶיךָ <small>(דברים כה, יח)</small>, הפוך מן <b>וַיַּחֲלשׁ</b> יְהוֹשֻׁעַ <small>(שמות יז, יג)</small>, ודומה לו בלשון ארמית מְהַדֵּק <b>וְחָשֵׁל</b> <small>(דניאל ב, מ)</small>.
<h3>חשׁן</h3>
לָאֵפֹד <b>וְלַחֹשֶׁן</b> <small>(שמות כה, ז)</small>, <b>חֹשֶׁן</b> מִשְׁפָּט <small>(שמות כח, טו)</small>. קראו <b>חֹשֶׁן מִשְׁפָּט</b> לפי שהיו עליו האורים והתומים שהיו מודיעים משפט האדם כשהיו שואלים בהם.
<h3>חשֹף</h3>
<b>חָשַׂף</b> י"י אֶת זְרוֹעַ קָדְשׁוֹ <small>(ישעיה נב, י)</small>, <b>חָשַׂפְתִּי</b> שׁוּלַיִךְ <small>(ירמיה יג, כו)</small>. <b>וַחֲשׂוּפַי</b> שֵׁת <small>(ישעיה כ, ד)</small>, כמו חשופים. וכן וְקָרַע לוֹ <b>חַלּוֹנָי</b> <small>(ירמיה כב, יד)</small>. וּזְרֹעֲךָ <b>חֲשׂוּפָה</b> <small>(יחזקאל ד, ז)</small>, <b>חֶשְׂפִּי</b> שֹׁבֶל <small>(ישעיה מז, ב)</small>, <b>פ"א</b> הפעל בסגול, <b>חָשׂף חֲשָׂפָהּ</b> וְהִשְׁלִיךְ <small>(יואל א, ז)</small>,<b> וַיֶּחֱשׂף</b> יְעָרוֹת <small>(תהלים כט, ט)</small>, בסגול. <b>והשם</b> <b>מַחְשׂף</b> הַלָּבָן <small>(בראשית ל, לז)</small>, ענין כלם ענין גלוי. ומענינם על דרך ההשאלה<b> וְלַחְשׂף</b> מַיִם מִגֶּבֶא <small>(ישעיה ל, יד)</small>, כלומר לקחת מים מגבא. ואמר <b>גֶּבֶא</b> שאין בו רק מעט מים ואין אדם יכול לקחת מים ממנו בכלי גדול כי אם בשבר כלי שיכול לסמוך שפתי השבירה בקרקע הנבא ויקח מעט המים שבו, וכשלקח המים מן הגבא הנה נשאר הגבא חשוף ומגולה לפיכך אמר לחשוף. או לפי שהמים הן בסתר בגבא וכשלוקח אותם הוא מגלה אותם. וכן<b> לַחְשׂף</b> חֲמִשִּׁים פּוּרָה <small>(חגי ב, טז)</small>, כלומר לקחת כל התירוש עד שלא ישאר ביקב כלום ונמצא כי החמשים שהיה חושב לא היו כי אם עשרים. כִּשְׁנֵי <b>חֲשִׂפֵי</b> עִזִּים <small>(מלכים א' כ, כז)</small>, אמר בו התרגום <b>כִּתְרֵין גִזְרֵי עִזִין</b>, כלומר שני עדרים קטנים מן העזים.
<h3>חשׁק</h3>
<b>חָשַׁק</b> י"י בָּכֶם <small>(דברים ז, ז)</small>, <b>חָשְׁקָה</b> נַפְשׁוֹ בְּבִתְּכֶם <small>(בראשית לד, ח)</small>, <b>והשם</b> וְאֵת כָּל <b>חֵשֶׁק</b> שְׁלֹמֹה <small>(מלכים א' ט, א)</small>, בחמש נקדות ענינם כענין חפץ וידוע הוא. ומענין זה <b>וְחִשַּׁק</b> אֹתָם <small>(שמות לח, כח)</small>,<b> מְחֻשָּׁקִים</b> כֶּסֶף <small>(שמות לח, יז)</small>. <b>וַחֲשֻׁקֵיהֶם</b> כָּסֶף <small>(שמות לח, יא)</small>, ענין הדוק ודבוק, כי היו לעמודים חוטי כסף מדובקים ומקושרים בהם סביב כמו שעושין בחביות העץ להדק אותם. <b>והשם</b> <b>וְחִשֻּׁקֵיהֶם</b> וְחִשֻּׁרֵיהֶם הַכֹּל מוּצָק <small>(מלכים א' ז, לג)</small>.
<h3>חשׁר</h3>
וְחִשֻּׁקֵיהֶם <b>וְחִשֻּׁרֵיהֶם</b> הַכֹּל מוּצָק <small>(מלכים א' ז, לג)</small>, ענין קשור. וכן <b>חַשְׁרַת</b> מַיִם <small>(שמואל ב' כב, יב)</small>, ובמקומו בתהלים <small>(יח, יב)</small>, חֶשְׁכַת מַיִם ורצה לומר <b>חַשְׁרַת מַיִם</b> קשור העבים זו בזו, ובעת קשור העבים זו בזו מרוב עביים שהם מלאים מיס תחשך הארץ.
<h3>חתת</h3>
הֹבִישׁ בֵּל <b>חַת</b> מְרֹדָךְ <small>(ירמיה נ, ב)</small>, <b>חַתּוּ</b> לֹא עָנוּ עוֹד <small>(איוב לב, טו)</small>, <b>חַתּוּ</b> גִּלּוּלֶיהָ <small>(ירמיה נ, ב)</small>, הֵמָּה <b>חַתִּים</b> נְסֹגִים אָחוֹר <small>(ירמיה מו, ה)</small>, הִתְאַזְּרוּ<b> וָחֹתּוּ</b> <small>(ישעיה ח, ט)</small>. <b>והנפעל</b> וּמִפְּנֵי שְׁמִי <b>נִחַת</b> הוּא <small>(מלאכי ב, ה)</small>, <b>וְנִחֲתָה</b> קֶשֶׁת נְחוּשָׁה זְרוֹעֹתָי <small>(תהלים יח, לה)</small>, פירוש ונשברה בזרועותי והיה ראוי להיות ונחתה בדגש והוקל כמו וְרָחֲבָה וְנָסְבָה <small>(יחזקאל מא, ז)</small>, אבל כִּי שָׁם אֲרָם <b>נְחִתִּים</b> <small>(מלכים ב' ו, ט)</small>, אף על פי שהוא דומה מזה השרש טוב הוא לשומו משרש <b>נָחַת</b> לפי שאין ענינו דומה לזה הענין. אַל תִּירָא וְאַל <b>תֵּחָת</b> <small>(דברים א, כא)</small>, <b>יֵחַת</b> אֶפְרַיִם מֵעָם <small>(ישעיה ז, ח)</small>, וּבְרֶגַע שְׁאוֹל <b>יֵחַתּוּ</b> <small>(איוב כא, יג)</small>, וְלֹא יִירְאוּ עוֹד וְלֹא <b>יֵחַתּוּ</b> <small>(ירמיה כג, ד)</small>, וְצִדְקָתִי לֹא <b>תֵחָת</b> <small>(ישעיה נא, ו)</small>, כלומר לא תשבר ולא תתבטל. <b>והפעל הכבד</b> [הִפְעִיל] <b>הַחִתֹּתָ</b> כְּיוֹם מִדְיָן <small>(ישעיה ט, ד)</small>, וּבוּז מִשְׁפָּחוֹת <b>יְחִתֵּנִי</b> <small>(איוב לא, לד)</small>, פֶּן <b>אֲחִתְּךָ</b> <small>(ירמיה א, יז)</small>, וְשֹׁד בְּהֵמוֹת <b>יְחִיתַן</b> <small>(חבקוק ב, יז)</small>, הנח תמורת הדגש כי הראוי בו כדרך חבריו <b>יְחִתָּן</b> בדגש ה<b>תי"ו</b>. והפירוש שפירש רבי יונה נכון, שפירוש מה שאמר למעלה כִּי חֲמַס לְבָנוֹן יְכַסֶּךָּ <small>(שם)</small> אמר למלך בבל החמס שעשיה ללבנון שהוא ארץ ישראל יכסה אותך, כלומר ישוב חמסך בראשך, אחר שעשית כמה רעות לסוף ישובו ויחולו על ראשך, כי כן <b>שֹׁד בְּהֵמוֹת יְחִיתַן</b> כי השד שיעשו החיות בטרפם טרף רב ימים רבים ולבסוף פעם אחת יאספו עליהם הרבה אנשים ויחתו ויהרגו אותם כן אתה כל החמס שעשית כמה שנים ישוב עליך בפעם אחת הכל ויכסך. ויפה פירש. אבל מה שכתב אותו שרש בפני עצמו בששרש <b>חִית</b> אינו נכון. ואחר שמצאנו שרש <b>חָתַת</b> טוב הוא לשומו משרשו ומענינו. והנח שבא תמורת הדגש אין תימה כי כן דרך הלשון במקומות הרבה. ואם שרש יחיתן <b>חִית</b> טוב שיהיה שם ממנו אַל תִּתֵּן <b>לְחַיַּת</b> נֶפֶשׁ תּוֹרֶךָ <small>(תהלים עד, יט)</small>, אבל לפי שה<b>יו"ד</b> פתוחה ידמה שהיא מלה סמוכה לא שתהיה ה<b>תי"ו</b> שרש וכבר פירשנוהו בשרש <b>חָיָה</b>. ויש לפרש הפסוק פירוש אחר עוד. כי לפי מה שדמה את ישראל ללבנון שהוא יער מלא עצים דמה השוכנים בה לחיות שדרכן לשכון בלבנון כמו שאמר וּלְבָנוֹן אֵין דֵּי בָּעֵר<b> וְחַיָּתוֹ</b> אֵין דֵּי עוֹלָה <small>(ישעיה מ, טז)</small>, ו<b>יו"ד</b> יחיתן היא למלך בבל ופירוש הפסוק, החמס שעשית לארץ ישראל והשוד שעשית לשוכנים בה שהחתות אותם יכסך. ובפלס התשלום <b>וְהַחְתַּתִּי</b> אֶת עֵילָם <small>(ירמיה מט, לז)</small>. <b>וכבד אחר</b> [פִּעֵל] <b>וְחִתַּתַּנִי</b> בַחֲלֹמוֹת <small>(איוב ז, יד)</small>. <b>ושלא נזכר פעלו</b> [פֻּעַל] וְנִלְכְּדוּ גִּבּוֹרֶיהָ <b>חִתְּתָה</b> קַשְּׁתוֹתָם <small>(ירמיה נא, נו)</small>, והחירק במקום שורק כמו <b>וּפִתְּחוּ</b> שְׁעָרַיִךְ תָּמִיד <small>(ישעיה ס, יא)</small>, לֹא <b>פִתְּחָה</b> אָזְנֶךָ <small>(ישעיה מח, ח)</small>, מֵאֶתְנַן זוֹנָה קִבָּצָה <small>(מיכה א, ז)</small>. ויש לפרש עוד <b>חִתְּתָה</b> כמשמעו מפעל הדגוש ומלת <b>חִתְּתָה</b> שבה אל בבל כלומר כאילו היא חתתה בחטאתיה קשתות גבוריה. וזה הפירוש הוא הנכון. <b>והשם</b> לִבְלִי <b>חָת</b> <small>(איוב מא, כה)</small>. ואפשר שהוא פעל עבר. ובמשקל השלם תִּרְאוּ <b>חֲתַת</b> וַתִּירָאוּ <small>(איוב ז, כא)</small>, ובמשקל אחר וַיְהִי <b>חִתַּת</b> אֱלֹהִים <small>(בראשית לה, ה)</small>, הראוי <b>חִתְתַּת</b> בפלס <b>צִדְקַת</b> י"י <small>(דברים לג, כא)</small>. ובמשקל אחר כִּי <b>חִתִּית</b> גִּבּוֹרִים בְּאֶרֶץ חַיִּים <small>(יחזקאל לב, כז)</small>,<b> בְּחִתִּיתָם</b> מִגְּבוּרָתָם בּוֹשִׁים <small>(יחזקאל לב, ל)</small>. ובתוספת <b>מ"ם</b> <b>מְחִתַּת</b> דַּלִּים רֵישָׁם <small>(משלי י, טו)</small>. ובמשקל אחר בהכפל ה<b>פ"א</b> <b>וְחַתְחַתִּים</b> בַּדֶּרֶךְ <small>(קהלת יב, ה)</small>, כלומר שברים ומורא יבא להם לזקנים בדרך שלא יכילו להלוך מרוב חולשרת זקנתם וכלם ענין שבירה.
<h3>חתה</h3>
כִּי גֶחָלִים אַתָּה <b>חֹתֶה</b> עַל רֹאשׁוֹ <small>(משלי כה, כב)</small>, <b>הֲיַחְתֶּה</b> אִישׁ אֵשׁ בְּחֵיקוֹ <small>(משלי ו, כז)</small>, <b>לַחְתּוֹת</b> אֵשׁ מִיָּקוּד <small>(ישעיה ל, יד)</small>, <b>תֵּחַת</b> גְּעָרָה בְמֵבִין <small>(משלי יז, י)</small>, בפלס <b>וַתֵּתַע</b> משפטם <b>תַּחְתֶּה, תַּתְעֶה, יַחְתְּךָ</b> וְיִסָּחֲךָ מֵאֹהֶל <small>(תהלים נב, ז)</small>, ענינם ענין לקיחה. ויתכן כי <b>תֵּחַת</b> משרש נָחַ ת כלומר תרד ותחול הגערה במבין. <b>והשם</b> קַח אֶת <b>הַמַּחְתָּה</b> <small>(במדבר יז, יא)</small>, כלי לחתות בו האש, וּמַלְקָחֶיהָ <b>וּמַחְתֹּתֶיהָ</b> <small>(שמות כה, לח)</small>, היו מחתות המנורה לחתות בהן אפר הפתילוח שדלקו בלילה וכבו.
<h3>חתך</h3>
<b>נֶחְתַּךְ</b> עַל עַמְּךָ וְעַל עִיר קָדְשֶׁךָ <small>(דניאל ט, כד)</small>, פירוש נגזר. ורבותינו ז"ל הרגילו בזה הלשון באמרם <small>(זבחים צב ע"ב)</small>, חתיכה של בשר, במקום חתך וזולת אלו הרבה.
<h3>חתל</h3>
וַעֲרָפֶל <b>חֲתֻלָּתוֹ</b> <small>(איוב לח, ט)</small>, <b>וְהָחְתֵּל</b> לֹא <b>חֻתָּלְתְּ</b> <small>(יחזקאל טז, ד)</small>, לָשׂוּם <b>חִתּול</b> <small>(יחזקאל ל, כא)</small>, ענינם ענין חבישה ועטיפה.
<h3>חתם</h3>
וָאֶכְתֹּב בַּסֵּפֶר <b>וָאֶחְתֹּם</b> <small>(ירמיה לב, י)</small>, <b>חָתֻם</b> בִּצְרוֹר פִּשְׁעִי <small>(איוב יד, יז)</small>, מַעְיָן <b>חָתוּם</b> <small>(שיר השירים ד, יב)</small>, כמו שאמר גַּל נָעוּל <small>(שם)</small> והוא משל על בנות ישראל שנשמרות מהזנות. או משל על כל ישראל כלומר שלא יזנו אחרי אלהים אחרים. אַתָּה <b>חוֹתֵם</b> תָּכְנִית <small>(יחזקאל כח, יב)</small>, כלומר אתה חותם התכנית ומשלימו כי כך הוא חתום כלו. וּבְעַד כּוֹכָבִים <b>יַחְתֹּם</b> <small>(איוב ט, ז)</small>, כאילו חתם עליהם ויסתירם כמו שהחותם מסתיר הספר. בְּיַד כָּל אָדָם <b>יַחְתּוֹם</b> <small>(איוב לז, ז)</small>, יש מפרשים על הגשם שזכד, שהגשם יסגירם וימנעם מלצאת לדעת כל אנשי מעשהו <small>(שם)</small> כלומר מעשהו בשדה. ויש מפרשים על הקור שיסגור ביד כל אדם שלא יוביל לעשות מעשהו מפני הקרירות. ויש פירושים אחרים אבל אלו קרובים לענין הפסוקים. <b>והנפעל</b> <b>וְנֶחְתָּם</b> בְּטַבַּעַת הַמֶּלֶךְ <small>(אסתר ג, יב)</small>. ולגזרת פעול <b>וְנַחְתּוֹם</b> בְּטַבַּעַת הַמֶּלֶךְ <small>(אסתר ה, ח)</small>, והוא בינוני. <b>והשם</b> שִׂימֵנִי <b>כַחוֹתָם</b> עַל לִבֶּךָ <small>(שיר השירים ח, ו)</small>, פירוש כחותם על היד כן שֹימֵנִי על לבך ועל זרועך שלא תסירני משם כמו הטבעת שחותמין בו הכתבים שלא יסור מן היד שיהא מזומן לחתום בו. וכן <b>חֹתָמְךָ</b> וּפְתִילֶךָ <small>(בראשית לח, יח)</small>, וכן תרגם אונקלוס <b>עִזְקְתָךְ</b>.<b> והפעל הכבד</b> [הִפְעִיל] אוֹ <b>הֶחְתִּים</b> בְּשָׂרוֹ מִזּוֹבוֹ <small>(ויקרא טו, ג)</small>, כלומר שסתם הזוב פי האמה וסגר אותה מרוב עביו. כי פירוש זוב ושכבת ורע על שני פנים. האחד ריר שהוא יורד צלול והאחד שהוא עב ומרוב עביו יסגר פי האמה. <b>וכבד אחר</b> [פִּעֵל] יוֹמָם <b>חִתְּמוּ</b> לָמוֹ <small>(איוב כד, טז)</small>, כלומר ביום יעשו הגנבים חותם וסימן בכותלים ובלילה יחתרו באותו מקום שחתמו. ויש מפרשים יוֹמָם <b>חִתְּמוּ</b> לָמוֹ יסגרו למו שהם נסגרים ביום שלא יראם אדם וזהו לא ירעו <b>אוֹר</b>, <small>(שם)</small>. והכלל כי ענין השרש הזה הוא ענין סגירה ולפי שהחוחם הוא סוגר הספר, נקרא כן. וכן הקשירות שיעשה אדם על הדברים להסתירם נקראות חותם כמו שאמרו רבותינו ז"ל <small>(ביצה לא ע"ב)</small>, חותמות שבקרקע מתיר אבל לא מפקיע ולא חותך, ושבכלים מתיר ומפקיע וחותך אחד שבת ואחר יום טוב. ולפיכך נקרא המשלים חותם כאילו הוא סוגר הדבר שאין בו עוד, לפיכך נאמר <b>אַתָּה חוֹתֵם תָּכְנִית</b>. וכן אמרו במשנה הפותח והחותם בתורה מברך לפניה ולאחריה <small>(מגילה פרק שלשי משנה א)</small>, ולפיכך נקראת כתיבת העדים בספר חתימה כמו שאמרו <small>(גיטין פרק שביעי משנה ב)</small>, עד שיאמר לסופר ויכתוב ולעדים ויחתמו וזולת זה הרבה לפי שהעדים הם השלמת השטר וסגירהו שאין אחריהם דבר [סִיגִילוֹ].
<h3>חתן</h3>
[הִתפָּעֵל] וְעַתָּה <b>הִתְחַתֵּן</b> בַּמֶּלֶךְ <small>(שמואל א, יח, כב)</small>, וְלֹא <b>תִתְחַתֵּן</b> בָּם <small>(דברים ז, ג)</small> <b>וַיִּתְחַתֵּן</b> לְאַחְאָב <small>(דברי הימים ב' יח, א)</small>, <b>וְהִתְחַתְּנוּ</b> אֹתָנוּ <small>(בראשית לד, ט)</small>, ונקרא אבי אשת האדם <b>חתן, חֹתֵן</b> מֹשֶׁה <small>(שמות יח, א)</small>, וַיֶּחֱזַק בּוֹ <b>חֹתְנוֹ</b> <small>(שופטים יט, ד)</small>, ואמה <b>חֹתֶנֶת</b>, אָרוּר שֹׁכֵב עִם <b>חֹתַנְתּוֹ</b> <small>(דברים כז, כג)</small>, והוא נקרא <b>חָתָן</b> להם. עֹד מִי לְךָ פֹה <b>חָתָן</b> וּבָנֶיךָ וּבְנֹתֶיךָ <small>(בראשית יט, יב)</small>, שִׁמְשׁוֹן <b>חֲתַן</b> הַתִּמְנִי <small>(שופטים טו, ו)</small>, כִּי אֶהְיֶה <b>חָתָן</b> לַמֶּלֶךְ <small>(שמואל א' יח, יח)</small>. וכתב רבי יונה כי אחי האשה יקרא לבעלה חותן מִבְּנֵי חֹבָב <b>חֹתֵן</b> מֹשֶׁה <small>(שופטים ד, יא)</small>, לפי שמצא ויאמר משה לחבב בן רעואל המדיני <b>חֹתֵן</b> מֹשֶׁה <small>(במדבר י, כט)</small>, ואומר וַתָּבֹאנָה אֶל רְעוּאֵל <b>אֲבִיהֶן</b> <small>(שמות ב, יח)</small>, דומה לו, כי רעואל הוא יתרו וחובב הוא בן יתרו. ולא יתכן לפרש כך כי הלא אמר לו כי על כן ידעת חנותינו <b>בַּמִּדְבָּר</b> וְהָיִיתָ לָּנוּ לְעֵינָיִם <small>(במדבר י, לא)</small>, ויתרו הוא שהיה עמהם במדבר כמו כמו שאמר וַיִּשְׁמַע יִתְרוֹ כֹהֵן מִדְיָן וגו' <small>(שמות יח, א)</small>. אבל הנכון כי חובב הוא יתרו ורעואל אבי יתרו ומה שאמר אל רעואל אביהן הוא אבי אביהן כי כן דדך הלשון לקרוא לאבי אביו אביו ולבן בנו בנו. <b>והשם</b> בְּיוֹם <b>חֲתֻנָּתוֹ</b> <small>(שיר השירים ג, יא)</small>, כלומר ביום חופתו שהוא יום שנעשה חתן ואז יקרא חתן מפני הסמיכה אל חתנו. קוֹל <b>חָתָן</b> וְקוֹל כַּלָּה <small>(ירמיה ז, לד)</small>, וְהוּא <b>כְּחָתָן</b> יֹצֵא מֵחֻפָּתוֹ <small>(תהלים יט, ו)</small>. כִּי <b>חֲתַן</b> דָּמִים אַתָּה לִי <small>(שמות ד, כה)</small>, נראה מסברא כי כמו שהיו קוראים לאדם ביום חופתו חתן כך היו קוראים לתינוק ביום המולו חתן כי עקר מלת חתן הוא ענין התחדשות השמחה, וכמו שתתחדש השמחה ביום החופרה כן תתחדש השמחה ביום המילה. ופירוש <b>כִּי חֲתַן דָּמִים אַתָּה לִי</b> אמר בתחלה וַיְהִי בַדֶּרֶךְ בַּמָּלוֹן...וַיְבַקֵּשׁ הֲמִיתוֹ <small>(שמות ד, כד)</small>, כלומר שבקש המלאך להמית את משה מפני שלא מל אליעזר בנו והרגיש משה כי בעונש המילה היה וצוה את צפורה למול אותו כי הוא לא היה יכול מפני החולי שהיה כבר עליו, וַתִּקַּח צִפֹּרָה צֹר וַתִּכְרֹת אֶת עָרְלַת בְּנָהּ וַתַּגַּע לְרַגְלָיו <small>(שמות ד, כה)</small>, פירוש לרגלי משה כלומר אם מפני העונש הזה נחלית הנה דם המילה. ותאמר <b>כִּי חֲתַן דָּמִים אַתָּה לִי</b> פירוש במולה את בנה אמרה <b>כִּי חֲתַן דָּמִים אַתָּה לִי</b> כלומר נעשית לי היום חתן לדמים ולהריגת בעלי וכשהגיע מדם המילה לרגלי משה ורפה החולי ממנו או הכירה ואמרה <b>חֲתַן</b> דָּמִים לַמּוּלֹת <small>(שם)</small>, כלומר אתה שקראתיך חתן דמים אינך חתן לדמי ההריגה כי אם לדמי המולות.
<h3>חתף</h3>
הֵן <b>יַחְתֹּף</b> מִי יְשִׁיבֶנּוּ <small>(איוב ט, יב)</small>.<b> והשם</b> אַף הִיא <b>כְּחֶתֶף</b> תֶּאֱרֹב <small>(משלי כג, כח)</small>, בשש נקודות ענינם כענין חטיפה ב<b>טי"ת</b>, וכבר פירשנו בשרש <b>חטף</b>. ו<b>כ"ף</b> כחתף <b>כ"ף</b> האמיתי כמו <b>כ"ף</b> הִשָּׁבְעָה לִּי <b>כַּיּוֹם</b> <small>(בראשית כה, לג)</small>, ורצונו לומר כי בעת שחובל לחתף ולקחת תארב.
<h3>חתר</h3>
<b>חָתַר</b> בַּחשֶׁךְ בָּתִּים <small>(איוב כד, טז)</small>, <b>וָאֶחְתֹּר</b> בַּקִּיר <small>(יחזקאל ח, ח)</small>, אִם <b>יַחְתְּרוּ</b> בִשְׁאוֹל <small>(עמוס ט, ב)</small>,<b> חֲתָר</b> נָא בַקִּיר <small>(יחזקאל ח, ח)</small>. <b>והשם</b> אִם <b>בַּמַּחְתֶּרֶת</b> יִמָּצֵא הַגַּנָּב <small>(שמות כב, א)</small>, ענינם כענין חפירה. ומזה <b>וַיַּחְתְּרוּ</b> הָאֲנָשִׁים לְהָשִׁיב אֶל הַיַּבָּשָׁה <small>(יונה א, יג)</small>, פירוש שהשליכו הברזלים שקורין <b>אנקור"ש</b> בלע"ז בים והיו חותרין בהם בקרקע הים להוציא הספינה אל היבשה. או ויחתרו במחשבותם כלומר חקרו וחפשו עלות ותחבולות שיוכלו להוציא הספינה אל היבשה. ויש מפרשים ויחתרו במשוטות לפי שבעלי המשוטות דומים לחופרים בים.
<b>ואשר הם בני ארבע אותיות</b>
<h3>חבצל</h3>
<b>חֲבַצֶּלֶת</b> הַשָּׁרוֹן <small>(שיר השירים ב, א)</small>, ה<b>תי"ו תי"ו</b> הנקבה כ<b>תי"ו</b> <b>שׁוֹשַׁנַּת</b> הָעֲמָקִים <small>(שם)</small>, והיא הנקראת ורד בלשון רבותינו ז"ל <small>(שביעית פרק שביעי משנה ז)</small> <b>רוז"א</b> בלע"ז.
<h3>חכלל</h3>
<b>חַכְלִילִי</b> עֵינַיִם <small>(בראשית מט, יב)</small>, <b>תאר</b>. <b>והשם חַכְלִלוּת</b> עֵינָיִם <small>(משלי כג, כט)</small>, ענינם ענין אדמימות העינים מרוב שתיית היין.
<h3>חלמשׁ</h3>
מִצּוּר <b>הַחַלָּמִישׁ</b> <small>(דברים ח, טו)</small> מצור החזק והתקיף,<b> מֵחַלְמִישׁ</b> צוּר <small>(דברים לב, יג)</small>, סמוך, רוצה לומר מחוזק הצורים, והוא כמו תּוֹלַעַת שָׁנִי <small>(שמות כח, ו)</small> וּשְׁנִי תוֹלַעַת <small>(ויקרא יד, ד)</small>. ולפי שלא יפול לשון חלמיש אלא על צור אמר בלי זכר צור <b>בַּחַלָּמִישׁ</b> שָׁלַח יָדוֹ <small>(איוב כח, ט)</small>, שַׂמְתִּי פָנַי <b>כַּחַלָּמִישׁ</b> <small>(ישעיה נ, ז)</small>.
<h3>חנמל</h3>
וְשִׁקְמוֹתָם <b>בַּחֲנָמַל</b> <small>(תהלים עח, טו)</small>, הוא מין ממיני הברד. ורבינו סעדיה תרגם אותו בערבי <b>א"ל צקי"ע</b>. והוא הקרח החזק שקורין לו בלע"ז <b>קישון</b> [<b>גְייַאצ"וֹ</b>] שמשבר פרחי האילנות ומיבש הלחלוח.
<h3>חספס</h3>
דַּק <b>מְחֻסְפָּס</b> <small>(שמות טז, יד)</small>, מגולגל ועגול ולדעת אנקלוס שתרגמו <b>מְקַלַּף</b> הוא מן <b>מַחְשׂף</b> הַלָּבָן <small>(בראשית ל, לח)</small>, ו<b>עי"ן</b> הפעל נכפלת.
<h3>חרגל</h3>
וְאֶת <b>הַחַרְגֹּל</b> <small>(ויקרא יא, כב)</small>, מין ממיני הארבה.
<h3>חרטם</h3>
לְכָל <b>חַרְטֹּם</b> וְאָשַׁף וְכַשְׂדָּי <small>(דניאל ב, י)</small>, וְלֹא יָכְלוּ<b> הַחַרְטֻמִּים</b> <small>(שמות ט, יא)</small>, כמו מכשפים, אלא שחלוקים בחכמתם כמו שאמר <b>לַחַרְטֻמִּים</b> וְלָאַשָּׁפִים וְלַמְכַשְּׁפִים <small>(דניאל ב, ב)</small>. וכתב רבי אברהם אבן עזרא ז"ל כי החרטומים הם חכמי התולדת היודעים העיקרים ותולדת כל דבר וכל מעשים שיעשו בלט, לפיכך קרא להם נבוכדנצר בעבור שהם יודעים עיקר החלומות ואיך תראה הנפש דמיונות בלילה [<b>אַסְטְרוֹלוֹגֵ"י</b> בלע"ז].
<h3>חרמשׁ</h3>
<b>וְחֶרְמֵשׁ</b> לֹא תָנִיף <small>(דברים כג, כו)</small>, פירוש מגל [<b>פַאלְצַ"ה</b> בלע"ז].
<h3>חרצב</h3>
פַּתֵּחַ <b>חַרְצֻבּוֹת</b> רֶשַׁע <small>(ישעיה נח, ו)</small>, קשרים ואסרים. וכן אֵין <b>חַרְצֻבּוֹת</b> לְמוֹתָם <small>(תהלים עג, ד)</small>, פירוש שלא יבאו להם יסורים והחלואים רבים בעת מותם, כי במרגוע ובנחת ימותו.
<h3>חרצן</h3>
<b>מֵחַרְצַנִּים</b> וְעַד זָג <small>(במדבר ו, ד)</small>, הם והגרעינים הפנימים.
<h3>חשׁמל</h3>
כְּעֵין <b>הַחַשְׁמַל</b> <small>(יחזקאל א, ד)</small>, מלאך ששמו כך וכעין גוון שלו ראה מתוך האש. וכן אמרו רבותינו ז"ל <small>(חגיגה יג ע"א)</small> מעשה בתינוק שהיה דורש במעשי מרכבה והיה מבין בחשמל ויצא אש מחשמל ואכלתו. ועוד אמרו כי המלות מורכבת באמרם <small>(חגיגה יג ע"ב)</small> מאי מאי חשמל? חש מל. אמר רבי יהודה חיות אש ממללות. במתניתא תנא עתים חשות עתים ממללות, בשעה שהדבור יוצא מפי הקדוש ברוך הוא חשות, בשעה שאין הדבור יוצא מפי הקרוש ברוך הוא ממללות, כלומר משבחות ומהללות השם יתברך. ויתכן שיהיה חשמל שם העין שהוא קרוב לעין האש כי אמר כְּעֵין הַחַשְׁמַל מִתּוֹךְ <b>הָאֵשׁ</b>. ואמר כְּעֵין <b>חַשְׁמַל</b> כְּמַרְאֵה אֵשׁ בֵּית לָהּ סָבִיב מִמַּרְאֵה מָתְנָיו וּלְמָעְלָה <small>(יחזקאל א, כז)</small>. ואמר במראה השניה וממתניו ולמעלה כְּמַרְאֵה זֹהַר כְּעֵין <b>הַחַשְׁמַלָה</b> <small>(יחזקאל ח, ב)</small>.
<h3>חשׁמן</h3>
יֶאֱתָיוּ <b>חַשְׁמַנִּים</b> מִנִּי מִצְרָיִם <small>(תהלים סח, לב)</small>, אנשים גדולים ונגידים, כמו שנקרא מתתיהו כהן גדול חשמונאי <small>(שבת בא ע"ב)</small>. או הוא שם למשפחה גדולה ששמה כך.
<b>אחשדרפנים</b>,<b> אחשתרנים</b>,<b></b> פירשתים בשרש ה<b>אל"ף</b>.
נשלמה אות ה<b>חי"ת</b>
<h2><span style="color:Gray;">אות הט'</span></h2>
<h3>טבח</h3>
<b>טָבַחְתָּ</b> לֹא חָמָלְתָּ <small>(איכה ב, כא)</small>, <b>וּטְבָחוֹ</b> אוֹ מְכָרוֹ <small>(שמות כא, לז)</small>, שׁוֹרְךָ <b>טָבוּחַ</b> לְעֵינֶיךָ <small>(דברים כח, לא)</small>, <b>וּטְבֹחַ טֶבַח</b> וְהָכֵן <small>(בראשית מג, טז)</small>, יוּבַל <b>לִטְבוֹחַ</b> <small>(ירמיה יא, יט)</small>. <b>והתאר</b> וַיָּרֶם <b>הַטַּבָּח</b> אֶת הַשּׁוֹק וְהֶעָלֶיהָ <small>(שמואל א' ט, כד)</small>, שַׂר <b>הַטַּבָּחִים</b> <small>(בראשית לט, א)</small>, לְרַקָּחוֹת <b>וּלְטַבָּחוֹת</b> <small>(שמואל א' ח, יג)</small>. <b>והשם</b> כַּשֶּׂה <b>לַטֶּבַח</b> יוּבָל <small>(ישעיה נג, ז)</small>, בסגול ה<b>טי"ת</b>, טָבְחָה <b>טִבְחָהּ</b> <small>(משלי ט, ב)</small>. וב<b>ה"א</b> הנקבה כְּצֹאן <b>טִבְחָה</b> <small>(תהלים מד, כג)</small>, וְאֵת <b>טִבְחָתִי</b> אֲשֶׁר טָבַחְתִּי לְגֹזְזָי <small>(שמואל א' כה, יא)</small>. ומשקל אחר הָכִינוּ לְבָנָיו <b>מַטְבֵּחַ</b> <small>(ישעיה יד, כא)</small>, כולם ענין זביחה. ורבי יונה חלק מהם לענין בישול. וכן עשו רוב המפרשים ודמו אותם ללשון הערב שאומר למבשל הבשר <b>טב"ך</b>, וה<b>חי"ת</b> בערבי <b>כ"ף</b> בערבי. ולפי דעתי אין צורך, כי כלם יתפרשו ענין זבח.
<h3>טבל</h3>
<b>וְטָבַל</b> הַכֹּהֵן <small>(ויקרא ד, ו)</small>, <b>וּטְבַלְתֶּם</b> בַּדָּם אֲשֶׁר בַּסַּף <small>(שמות יב, כב)</small>, <b>וַיִּטְבְּלוּ</b> אֶת הַכֻּתֹּנֶת בַּדָּם <small>(בראשית לז, לא)</small>, <b>וְטָבַלְתְּ</b> פִּתֵּךְ בַּחֹמֶץ <small>(רות ב, יד)</small>,<b> וְטֹבֵל</b> בַּשֶּׁמֶן רַגְלוֹ <small>(דברים לג, כד)</small>, <b>וַיִּטְבֹּל</b> אוֹתָהּ בְּיַעְרַת הַדְּבָשׁ <small>(שמואל א' יד, כז)</small>, וַיֵּרֶד<b> וַיִּטְבֹּל</b> בַּיַּרְדֵּן שֶׁבַע פְּעָמִים <small>(מלכים ב' ה, יד)</small>, כלם ענינם כענין רחיצה, אך יש הפרש ביניהם, כי הרחיצה היא לנקות הדבר והטבילה היא פעמים נגיעת הדבר בדבר הלח מקצת הדבר או כולו. ועל דרך ההשאלה אָז בַּשַּׁחַת <b>תִּטְבְּלֵנִי</b> <small>(איוב ט, לא)</small>, כלומר אפילו אם התרחצתי בימי שלג אתה הרחצני בשחת, כלומר שלא אנצל מן השחת. סְרוּחֵי <b>טְבוּלִים</b> בְּרָאשֵׁיהֶם <small>(יחזקאל כג, טו)</small>, אומר על המצנפות שעל ראשם שהם סרוחים ויתרים תלוים לאחוריהם, וטבולים רצונו לומר שהמצנפות טבולים בצבע. <b>והנפעל</b> <b>נִטְבְּלוּ</b> בִּקְצֵה הַמָּיִם <small>(יהושע ג, טו)</small>.
<h3>טבע</h3>
<b>טָבְעוּ</b> גוֹיִם בְּשַׁחַת עָשׂוּ <small>(תהלים ט, טז)</small>, <b>טָבַעְתִּי</b> בִּיוֵן מְצוּלָה <small>(תהלים סט, ג)</small> <b>וַיִּטְבַּע</b> יִרְמְיָהוּ <small>(ירמיה לח, ו)</small>. <b>ושלא נזכר פועלו מהדגוש</b> [פֻּעַל] <b>טֻבְּעוּ</b> בְיַם סוּף <small>(שמות טו, ד)</small>. <b>ושלא נזכר פועלו מהנוסף</b> [הָפְעַל] <b>הָטְבְּעוּ</b> בַבֹּץ רַגְלֶךָ <small>(ירמיה לח, כב)</small>, עַל מָה אֲדָנֶיהָ <b>הָטְבָּעוּ</b> <small>(איוב לח, ו)</small>. ענין הכל צלילה ושקיעה. <b>טַבַּעַת</b> עָגִיל וְכוּמָז <small>(במדבר לא, נ)</small>, וַיָּסַר פַּרְעֹה אֶת <b>טַבַּעְתּוֹ</b> <small>(בראשית מא, מב)</small>, וְיָצַקְתָּ לּוֹ אַרְבַּע <b>טַבְּעֹת</b> זָהָב <small>(שמות כה, יב)</small>. כלם ענינם ידוע, יש מהם בחותם ויש מהם בלא חותם, ויש מהם בית יד לכלים להכניס בהם בדים וכיוצא בהם.
<h3>טבר</h3>
מֵעִם <b>טַבּוּר</b> הָאָרֶץ <small>(שופטים ט, לז)</small>, יֹשְׁבֵי עַל <b>טַבּוּר</b> הָאָרֶץ <small>(יחזקאל לח, יב)</small>, והטבור בארם ידוע והוא השורר. ובדברי רבותינו ז"ל הרבה באמרם <small>(נדה ל ע"ב)</small> פיו סתום וטבורו פתוח. וזולת זה הרבה. ולפי שהטבור אמצע הגוף קורא מקום שהוא מצוע הארץ וגבהה טבור<b> מֵעִם טַבּוּר הָאָרֶץ, יֹשְׁבֵי עַל טַבּוּר הָאָרֶץ</b> [<b>בוניגול"ו</b> בלע"ז].
<h3>טהר</h3>
וּבָא הַשֶּׁמֶשׁ <b>וְטָהֵר</b> <small>(ויקרא כב, ז)</small>, <b>וְטָהֲרָה</b> מִמְּקֹר דָּמֶיהָ <small>(ויקרא יב, ז)</small>, הֲלֹא אֶרְחַץ בָּהֶם <b>וְטָהָרְתִּי</b> <small>(מלכים ב' ה, יב)</small>, <b>טָהַרְתִּי</b> מֵחַטָּאתִי <small>(משלי כ, ט)</small>, וְיָשֹׁב בְּשָׂרְךָ לְךָ <b>וּטְהָר</b> <small>(מלכים ב' ה, י)</small>, <b>צווי</b> במקום עתיד והוא כמו <b>וְתִטְהַר</b>, לֹא <b>תִטְהֲרִי</b> אַחֲרֵי מָתַי עֹד <small>(ירמיה יג, כז)</small>, פירוש לא תטהרי אחרי שנטמאת ואם תאמרי שתטהרי מתי עוד? לִפְנֵי י"י <b>תִּטְהָרוּ</b> <small>(ויקרא טז, ל)</small>. <b>והתאר</b> וְהָאִישׁ אֲשֶׁר הוּא <b>טָהוֹר</b> <small>(במדבר ט, יג)</small>. ובסמוך וּטֳהָר ידים <small>(איוב יז, ט)</small>, ה<b>טי"ת</b> וה<b>ה"א</b> נקראים בקמץ חטף. מִכֹּל הַבְּהֵמָה <b>הַטְּהוֹרָה</b> <small>(בראשית ז, ב)</small>, עַל הַמְּנֹרָה <b>הַטְּהֹרָה</b> <small>(ויקרא כד, ד)</small>, עַל הַשֻּׁלְחָן <b>הַטָּהֹר</b> <small>(ויקרא כד, ו)</small>, פירוש שהיו זהב טהור. <b>והשם</b> בִּדְמֵי <b>טָהֳרָה</b> <small>(ויקרא יב, ד)</small>, ה<b>ה"א</b> אינה מפיק ואינה סימן הנקבה הנסתרת אך הוא שם לבדו ומפני ה<b>ה"א</b> נהפך הקמץ ב<b>עי"ן</b> הפועל כי היה ראוי ב<b>פ"א</b> הפעל כמו <b>עָצְמָה, חָכְמָה</b>. ובא ב<b>תי"ו</b> בלתי סמיכות וְעַל <b>טָהֳרַת</b> לְכָל קֹדֶשׁ <small>(דברי הימים א' כג, כח)</small>. והמחובר אל הכנוי וְאַחֲרֵי <b>טָהֳרָתוֹ</b> שִׁבְעַת יָמִים יִסְפְּרוּ לוֹ <small>(יחזקאל מד, כו)</small>, ופירשו רבותינו ז"ל <small>(מועד קטן טו ע"ב)</small> אחרי פרישתו מן המת. אַחֲרֵי הֵרָאֹתוֹ אֶל הַכֹּהֵן <b>לְטָהֳרָתוֹ</b> <small>(ויקרא יג, ז)</small>, פירושו אחרי טהרתו. אבל וּבִמְלֹאת יְמֵי <b>טָהֳרָהּ</b> <small>(ויקרא יב, ו)</small>, ה<b>ה"א</b> במפיק והיא סימן לנקבה הנסתרת כי השם הנפרד ממנו <b>טֹהַר</b>, וּכְעֶצֶם הַשָּׁמַיִם <b>לָטֹהַר</b> <small>(שמות כד, י)</small>. <b>והפעל הכבד</b> [פִּעֵל] <b>וְטִהֲרוּ</b> הָאָרֶץ <small>(יחזקאל לט, טז)</small>, <b>לְטַהֲרוֹ</b> אוֹ לְטַמְּאוֹ <small>(ויקרא יג, נט)</small>, וְכֹה תַעֲשֶׂה לָהֶם <b>לְטַהֲרָם</b> <small>(במדבר ח, ז)</small>, אַתְּ אֶרֶץ לֹא <b>מְטֹהָרָה</b> הִיא <small>(יחזקאל כב, כד)</small>, וְיָשַׁב מְצָרֵף <b>וּמְטַהֵר</b> כֶּסֶף <small>(מלאכי ג, ג)</small>, <b>וְטִהַר</b> אֶת בְּנֵי לֵוִי וְזִקַּק אֹתָם <small>(שם)</small>. וְרוּחַ עָבְרָה <b>וַתְּטַהֲרֵם</b> <small>(איוב לז, כב)</small>, פירוש כאשר העבים מתפזרים השמים טהורים וזכים. וכן זָהָב טָהוֹר <small>(שמות כה, יא)</small> אחרי הצרפו וישאר מזוקק ונקי מכל סיג הוא טהור. ובדברי רבותינו ז"ל <small>(שקלים פרק ו, הלכה ה)</small> זהב טהור שהיו מכניסין אותו לאור ולא היה חסר כלום. <b>וההתפעל</b> אֲשֶׁר לֹא <b>הִטַּהַרְנוּ</b> מִמֶּנּוּ <small>(יהושע כב, יז)</small>, <b>וַיִּטַּהֲרוּ</b> הַכֹּהֲנִים <small>(נחמיה יב, ל)</small>, <b>וְהִטַּהֲרוּ</b> וְהַחֲלִיפוּ שִׂמְלֹתֵיכֶם <small>(בראשית לה, ב)</small>, אֵת הָאִישׁ <b>הַמִּטַּהֵר</b> <small>(ויקרא יד, יא)</small>, הַמִּתְקַדְּשִׁים <b>וְהַמִּטַּהֲרִים</b> אֶל הַגַּנּוֹת <small>(ישעיה סו, יז)</small>, בכלם <b>תי"ו</b> התפעל נופלת להקל. <b>והשם</b> בתוספת <b>מ"ם</b> הִשְׁבַּתָּ <b>מִטְּהָרוֹ</b> <small>(תהלים פט, מה)</small>, ה<b>טי"ת</b> בקמץ חטף לתפארת וכן דגש ה<b>טי"ת</b> לתפארת כדגש <b>מִקְּדָשׁ</b> י"י <small>(שמות טו, יז)</small>, ורבים כמוהם. והראוי בלא דגש <b>מִטְהָר</b> בפלס <b>מִדְבָּר, מִשְׁמָר</b>. ופירוש השבת מטהרו כלומר השבת זכותו ונקיותו וזוהר מלכותו וכסאו לארץ מגרת.
<h3>טוב</h3>
מַה <b>טֹּבוּ</b> אֹהָלֶיךָ יַעֲקֹב <small>(במדבר כד, ה)</small>, מַה <b>טֹּבוּ</b> דֹדַיִךְ מִיַּיִן <small>(שיר השירים ד, י)</small>. <b>והפעל הכבד</b> [הִפְעִל] <b>הֱטִיבוֹתָ</b> כִּי הָיָה עִם לְבָבֶךָ <small>(דברי הימים ב' ו, ה)</small>. <b>והתאר טוֹב</b> לִפְנֵי הָאֱלֹהִים <small>(קהלת ז, כו)</small>, וַיַּרְא אֱלֹהִים אֶת הָאוֹר כִּי <b>טוֹב</b> <small>(בראשית א, ד)</small>, <b>טוֹבָם</b> כְּחֵדֶק <small>(מיכה ז, ד)</small>, <b>הֲטוֹבָה</b> הִוא אִם רָעָה <small>(במדבר יג, יט)</small>, צַדִּקִים <b>וְטֹבִים</b> מִמֶּנּוּ <small>(מלכים א' ב, לב)</small>. וַנִּשְׂבַּע לֶחֶם וַנִּהְיֶה <b>טוֹבִים</b> <small>(ירמיה מד, יז)</small>, כלומר עשירים ומלאים. כִּי <b>טֹבֹת</b> הֵנָּה <small>(בראשית ו, ב)</small>, יפות. שֶׁבַע פָּרֹת <b>הַטֹּבֹת</b> <small>(בראשית מא, כו)</small>, שמנות ויפות. וכן בָּחוּר <b>וָטוֹב</b> <small>(שמואל א' ט, ב)</small>, וְאֵין אִישׁ מִבְּנֵי יִשְׂרָאֵל <b>טוֹב</b> מִמֶּנּוּ <small>(שם)</small>, פירוש יפה מראה. וכן תרגם יונתן <b>שַׁפִּיר</b>. <b>והשם</b> עַל כָּל <b>הַטּוֹבָה</b> אֲשֶׁר עָשָׂה י"י לְיִשְׂרָאֵל <small>(שמות יח, יט)</small>, <b>טוֹבָתִי</b> בַּל עָלֶיךָ <small>(תהלים טז, ב)</small>, ובלי <b>ה"א</b> וְהָיָה <b>הַטּוֹב</b> הַהוּא <small>(במדבר י, לב)</small>. ובהסמכו ישוב החולם שורק וְרַב <b>טוּב</b> לְבֵית יִשְׂרָאֵל <small>(ישעיה סג, ז)</small>, <b>טוּב</b> הָאָרֶץ תֹּאכֵלוּ <small>(ישעיה א, יט)</small>, אֲנִי אַעֲבִיר כָּל <b>טוּבִי</b> עַל פָּנֶיךָ <small>(שמות לג, יט)</small>, זֵכֶר רַב <b>טוּבְךָ</b> יַבִּיעוּ <small>(תהלים קטה, ז)</small>. ויש לומר כי <b>טוֹב</b> בחולם <b>שם תאר</b> ו<b>טוּב</b> בשורק שם דבר ובין בסמוך ובין במוכרת אחד הם והוא הנכון, כי מִבְחַר <b>וְטוֹב</b> לְבָנוֹן <small>(יחזקאל לא, טז)</small>, סמוך והוא בחולם.
<h3>טוה</h3>
<b>טָווּ</b> אֶת הָעִזִּים <small>(שמות לה, כו)</small>. <b>והשם</b> וַיָּבִיאוּ <b>מַטְוֶה</b> <small>(שמות לה, כה)</small>, ידוע. ופירוש <b>טָווּ אֶת הָעִזִּים</b> את שער העזים.
<h3>טוח</h3>
כִּי <b>טַח</b> מֵרְאוֹת עֵינֵיהֶם <small>(ישעיה מד, יח)</small>, פתח. <b>וְטָח</b> אֶת הַבָּיִת <small>(ויקרא יד, מב)</small>, קמץ, וְהִנָּם <b>טָחִים</b> אֹתוֹ תָּפֵל <small>(יחזקאל יג, י)</small>, אֱמֹר אֶל <b>טָחֵי</b> תָפֵל וְיִפֹּל <small>(יחזקאל יג, יא)</small>. <b>והשם</b> אַיֵּה <b>הַטִּיחַ</b> אֲשֶׁר טַחְתֶּם <small>(יחזקאל יג, יב)</small>. ו<b>המקור מהנפעל</b> וְאַחֲרֵי<b> הִטּוֹחַ</b> <small>(ויקרא יד, מג)</small>. ויתכן שיהיה<b> כִּי טַח מֵרְאוֹת</b> פעל <b>עומד</b>. או יהיה יוצא כחביריו והטח הוא נביא השקר או הלב כמו שאמר לֵב הוּתַל הִטָּהוּ <small>(ישעיה מד, כ)</small>. וענין <b>הַטִּיחַ</b> הוא שטחין כותלי הבית בסיד או בחמר בין אבן לאבן מחוץ או כל הכותל. הֵן אֱמֶת חָפַצְתָּ<b> בַטֻּחוֹת</b> <small>(תהלים נא, ח)</small>, מִי שָׁת <b>בַּטֻּחוֹת</b> חָכְמָה <small>(איוב לח, לו)</small>, פירוש כליות. ואמרו כי נקרא כן לפי שהן טוחות ומכוסות בחלב.
<h3>טור</h3>
<b>טוּר</b> אֹדֶם פִּטְדָה <small>(שמות כח, כז)</small>, אַרְבָּעָה <b>טוּרֵי</b> אָבֶן <small>(שמות לט, י)</small>, שְׁלֹשָׁה <b>טוּרֵי</b> גָזִית <small>(מלכים א' ו, לו)</small>, <b>וְטוּר</b> כְּרֻתֹת אֲרָזִים <small>(מלכים א' ו, יב)</small>, <b>וְטוּר</b> סָבִיב בָּהֶם סָבִיב לְאַרְבַּעְתָּם <small>(יחזקאל מו, כג)</small>. ומשקל אחר <b>טִירָה</b>, <b>טִירַת</b> כָּסֶף <small>(שיר השירים ח, ט)</small>, פירוש שורות ומערכות ועוד נזכרו בשרש <b>טִיר</b>.
<h3>טושׁ</h3>
כְּנֶשֶׁר<b> יָטוּשׂ</b> עֲלֵי אֹכֶל <small>(איוב ט, כו)</small>, פירושו יחוש. תרגום כְּנֶשֶׁר חָשׁ לֶאֱכוֹל <small>(חבקוק א, ח)</small> <b>כְּנִשְׁרָא דְטָאֵיס לְמֵיכַל</b>.
<h3>טחה</h3>
<b>כִּמְטַחֲוֵי</b> קֶשֶׁת <small>(בראשית כא, טז)</small>, פירוש כהורות החץ במשיכת הקשת, כלומר שיעור מרוצת החץ, והוא שם בלשון רבים. ורבי יונה פירש שהוא פעל ויאמר ממנו כל בנין הדגוש <b>טֵחָה, טֵחִתִי</b> וכו' <b>מְטַחֲוִי, מְטַחֲוִים</b> וכו'. ובסמוך מטחוי קשת. ופירושו היא הרחיקה ממנו כמו שמרחיקין מושבי החץ בירותם.
<h3>טחן</h3>
<b>וְטָחֲנוּ</b> בָרֵחַיִם <small>(במדבר יא, ח)</small>, וַיְהִי <b>טוֹחֵן</b> בְּבֵית הָאֲסיּרִים [הָאֲסוּרִים] <small>(שופטים טז, כא)</small>, <b>וַיִּטְחַן</b> עַד אֲשֶׁר דָּק <small>(שמות לב, כ)</small>, כלומר שף אותו בפצירה פים וזו היא טחינתו. קְחִי רֵחַיִם <b>וְטַחֲנִי</b> קָמַח <small>(ישעיה מז, ב)</small>, על שם סופו, כמו וְאַף אָפִיתִי עַל גֶּחָלָיו לֶחֶם <small>(ישעיה מד, יט)</small>, והדומים להם כמו שכתבנו. וּבָטְלוּ <b>הַטֹּחֲנוֹת</b> <small>(קהלת יב, ג)</small>, והם <b>הַשִּׁנַּיִם</b> הגסות שהם טוחנות המאכל. וָאֶכֹּת אֹתוֹ <b>טָחוֹן</b> <small>(דברים ט, כא)</small>, <b>מקור</b>, וכן בַּחוּרִים <b>טְחוֹן</b> נָשָׂאוּ <small>(איכה ה, יג)</small>, בפלס <b>עֲמֹד</b> פֶּתַח הָאֹהֶל <small>(שופטים ד, כ)</small>, כלומר לטחון נשאו. או יהיה טחון שם. ובהגדה אמרו <small>(מדרש איכה רבתי שם)</small> כי טחון שם הרחים. וכן אמרו אין רחים בבבל והיו הכשרים נותנין על בחורי ישראל הרחים להוליכם לבבל, ודעת אנקלוס כי <b>וָאֶכֹּת אֹתוֹ טָחוֹן</b> שם לפצירה פים, שתרגם <b>וְשָׁפִית יָתֵהּ בְּשׁוּפִינָא</b> ותהיה <b>בי"ת</b> השמוש חסרה והוא כמו ואכות אותו בטחון. ומשקל אחר בִּשְׁפַל קוֹל <b>הַטַּחֲנָה</b> <small>(קהלת יב, ד)</small>, פירוש קול טחנת השנים. ומזה הענין <b>תִּטְחַן</b> לְאַחֵר אִשְׁתִּי <small>(איוב לא, י)</small>, כלומר תעבוד אחרים. או הוא על דרך כבוד כנוי למשגל, והראיה מה שאמר אחריו ועליה יכרעון אחרין. וּפְנֵי עֲנִיִּים <b>תִּטְחָנוּ</b> <small>(ישעיה ג, טו)</small>, תכו ותכתתו, כי הטחנה היא כתיתת הרחים זו בזו.
<h3>טחר</h3>
בִּשְׁחִין מִצְרַיִם וּבַעְפֹלִים [<b>וּבַטְּחֹרִים</b>] <small>(דברים כח, כז)</small>, וַיִּשָּׂתְרוּ לָהֶם עֲפֹלִים [<b>טְחֹרִים</b>] <small>(שמואל א' ה, ט)</small>, הוא חולי התחתוניות.
<h3>טטף</h3>
וְהָיוּ <b>לְטוֹטָפֹת</b> בֵּין עֵינֵיכֶם <small>(דברים יא, יח)</small> פירוש לשון טוטפות הוא כמו ציץ שקושרין על המצח כמו שאמרו רבותינו ז"ל <small>(שבת נז ע"א)</small> לא בטוטפת ולא בסנביטין. ואמרו <small>(שם ע"ב)</small> מאי טוטפת?..... אמר רבי אבהו המקפת מאזן לאזן. ויש שהוא נקשר על הזרוע כמו שאמר התרגום וְאֶצְעָדָה אֲשֶׁר עַל זְרֹעוֹ <small>(שמואל ב' א, י)</small> <b>וְטוֹטַפְתָּא דְעַל דַרְעֵיהּ</b>. וזה טוטפת הכתוב בתורה ידוע. והוא הנקרא בדברי רבותינו ז"ל תפילין ואמרו שהם <b>ד</b>' בתים תפילין של הראש, וסמכו בזה אחר הקבלה על לשון טט פת כמו שאמרו <small>(מנחות לד ע"ב)</small> טט בכתפי שתים פת באפרקי שתים. ופירשו בין עיניך <small>(מנחות לו ע"א)</small> בגובה הראש מקום שמוחו של תינוק רופס שהוא מכוון כנגד בין העינים וכן פירוש לֹא תָשִׂימוּ קָרְחָה בֵּין עֵינֵיכֶם <small>(דברים יד, א)</small>.
<h3>טיט</h3>
הַצִּילֵנִי <b>מִטִּיט</b> <small>(תהלים סט, טו)</small>, רֶפֶשׁ <b>וָטִיט</b> <small>(ישעיה נז, כ)</small>, ידוע. ומזה וּמַכְבִּיד עָלָיו <b>עַבְטִיט</b> <small>(חבקוק ב, ו)</small>. והיא מלה אחת מורכבת מן <b>עב</b> ומן <b>טיט</b>, רוצה לומר רבוי הטיט.
<h3>טיל</h3>
וַי"י <b>הֵטִיל</b> רוּחַ גְּדוֹלָה אֶל הַיָּם <small>(יונה א, ד)</small>, <b>וַיָּטִלוּ</b> אֶת הַכֵּלִים אֲשֶׁר בָּאֳנִיָּה אֶל הַיָּם <small>(יונה א, ה)</small>, שָׂאוּנִי<b> וַהֲטִילֻנִי</b> אֶל הַיָּם <small>(יונה א, יב)</small>, <b>וְהֵטַלְתִּי</b> אֶתְכֶם מֵעַל הָאָרֶץ <small>(ירמיה טז, יג)</small>, <b>וַיָּטֶל</b> שָׁאוּל אֶת הַחֲנִית עָלָיו לְהַכֹּתוֹ <small>(שמואל א' כ, לג)</small>. <b>ושלא נזכר פעלו</b> [הָפְעַל] מַדּוּעַ <b>הוּטְלוּ</b> <small>(ירמיה כב, כח)</small>, הֲגַם אֶל מַרְאָיו <b>יֻטָל</b> <small>(איוב מא, א)</small>, בַּחֵיק <b>יוּטַל</b> אֶת הַגּוֹרָל <small>(משלי טז, לג)</small> ענין הסעה והשלכה. והביא רבי יונה בזה השרש הֵן אִיִּים כַּדַּק <b>יִטּוֹל</b> <small>(ישעיה מ, טו)</small>, מבנין <b>נפעל</b>. ויתכן שהוא משרש <b>נטל</b>. ומזה הענין בהכפל ה<b>פ"א</b> וה<b>למ"ד</b> הִנֵּה י"י<b> מְטַלְטֶלְךָ טַלְטֵלָה</b> גָּבֶר <small>(ישעיה כב, יז)</small>, ענין הנסיעה וההנעה. ורבותינו ז"ל הרגילו הרבה בלשון טלטול ואמרו על זה הפסוק <small>(כתובות כח ע"א)</small>, טלטולא דגברא קשה מדאיתתא, לפי שהאשה תמצא יותר מרחמים מן האיש לחולשתה. ואף על פי שעל דרך הדקדוק היה לו לומר <b>טַלְטֵלַת</b>, הלא הראיתיך כמוהו בחלק הדקדוק כמו עֶרְיָה בֹשֶׁת <small>(מיכה א, יא)</small>, וְעַנְוָה צֶדֶק <small>(תהלים מה, ה)</small> חולתם. ואדוני אבי ז"ל פירש גבר תאר לטלטלה כאילו אמר טלטל גדול ו<b>ה"א</b> טלטלה אינה לנקבה אך היא נוספת. ולפי דעתי כי מלת גבר היא קריאה כלומר אתה הגבר הנה י"י מטלטלך טלטלה ועטך עטה, וקראו גבר לפי שהיה מתגאה ומתגבר כמו שאמר <b>חֹצְבִי מָרוֹם קִבְרוֹ</b>.
<h3>טיר</h3>
תְּהִי <b>טִירָתָם</b> נְשַׁמָּה <small>(תהלים סט, כו)</small>, בְּחַצְרֵיהֶם <b>וּבְטִירֹתָם</b> <small>(בראשית כה, טו)</small>, פירוש ארמון ונקרא הארמון כן לפי שכותלי הארמון עשויים טירות טירות שזה בשוה באבני גזית כי הטור הוא הנקרא בדברי רבותינו ז"ל נדבך <small>(ברכות טז ע"א)</small> והאומנין קורין בראש הנדבך, וכן <b>טוּרֵי</b> גָזִית <small>(מלכים א' ו, לו)</small>, <b>וְטוּר</b> כְּרֻתֹת אֲרָזִים <small>(מלכים א' ז, יב)</small>, הן נדבכין ויונתן תרגם <b>סִדְרִין</b>. וכן תרגום יונתן וּמְבַשְּׁלוֹת עָשׂוּי מִתַּחַת <b>הַטִּירוֹת</b> סָבִיב <small>(יחזקאל מו, כג)</small> <b>מִלְרַע לְנִדְבָּכַיָא</b> לפיכך נקרא הארמון טירה, אבל <b>טִירַת</b> כָּסֶף <small>(שיר השירים ח, ט)</small> אין פירושו ארמון לפי דעתי אבל פירושו כותל כמו שאמר לוח ארז. ורבי יונה פירשו בענין ארמון והבדיל <b>טוּר</b> ו<b>טִיר</b> בענין ובשרש. ולפי דעתי כי הוא ענין אחד ושרש אחד.
<h3>טלל</h3>
הוּא יִבְנֶנּוּ <b>וִיטַלְלֶנּוּ</b> <small>(נחמיה ג, טו)</small>, פירוש יסכהו כלומר ישים עליו תקרה. וכן אמרו רבותינו ז"ל <small>(סוכה כח ע"ב)</small> לסוכא מטללתא. וכן תרגום בַּסֻּכֹּת <small>(ויקרא כג, מב)</small> <b>בִּמְטַלַּיָּא</b>. ותרגום בְּצֵל קֹרָתִי <small>(בראשית יט, ח)</small> <b>בִּטְלַל שֵׁרוּתִי</b>. וענין אחר כִּי<b> טַל</b> אוֹרֹת <b>טַלֶּךָ</b> <small>(ישעיה בו, יט)</small>, נִמְלָא <b>טָל</b> <small>(שיר השירים ה, ב)</small>, וְהַשָּׁמַיִם יִתְּנוּ <b>טַלָּם</b> <small>(זכריה ח, יב)</small>, הדגש לחסרון הכפל. ולשון רבים <b>טַלִים</b> או <b>טְלָלִים</b> על משקל <b>צְלָלִים</b>.
<h3>טלא</h3>
נָקֹד <b>וְטָלוּא</b> בָּעִזִּים <small>(בראשית ל, לג)</small>, הָעֲקֻדִּים <b>וְהַטְּלֻאִים</b> <small>(בראשית ל, לה)</small>, הַנְּקֻדּוֹת<b> וְהַטְּלֻאֹת</b> <small>(שם)</small>. הוא רושם הכתמים הגדולים כי <b>נָקֹד</b> הוא רושם הכתמים הקטנים נקודות נקודות וטילוא הוא שכתמיו רחבים. וכן וּנְעָלוֹת בָּלוֹת <b>וּמְטֻלָּאוֹת</b> <small>(יהושע ט, ה)</small>, שהן מתוקנות בחתיכות עור עליהן במקום בלייתן. וכן אמרו רבותינו ז"ל לחתיכת עור <small>(שבת קיד ע"א)</small> בטלאי על גבי טלאי. וכן לחתיכת בגד מטלית <small>(נדה נו ע"א)</small>. וכן ידמו כתמי הגיונין חתיכות חתיכות, וַתַּעֲשִׂי לָךְ בָּמוֹת <b>טְלֻאוֹת</b> <small>(יחזקאל טז, טז)</small>, כלומר בגדים מגוונים הרבה. ויתכן להיות משרש זה זְאֵב<b> וְטָלֶה</b> <small>(ישעיה סה, כה)</small>, <b>טְלֵה</b> חָלָב אֶחָד <small>(שמואל א' ז, ט)</small>, ואף על פי שכתוב ב<b>ה"א</b> לפי שמצאנו קבוצו ב<b>אל"ף</b> בִּזְרֹעוֹ יְקַבֵּץ <b>טְלָאִים</b> <small>(ישעיה מ, יא)</small>. ואף על פי שהיה מן הדין להיות <b>למ"ד</b> טלאים בצרי כמו שאר בעלי ה<b>אל"ף</b> כמו מן <b>צָמֵא צְמֵאִים, טָמֵא טְמֵאִים</b> בא בקמץ כמו תֶּהְגּוּ אַךְ <b>נְכָאִים</b> <small>(ישעיה טז, ז)</small> מן <b>נְכֵה</b> רַגְלָיִם <small>(שמואל ב' ד, ד)</small>. ואם תאמר כי שרשו <b>טָלָה</b> ב<b>ה"א</b> ו<b>אל"ף</b> טלאים מומרת ב<b>יו"ד</b> כ<b>אל"ף</b> וְעַמִּי <b>תְלוּאִים</b> <small>(הושע יא, ז)</small> הוא רחוק, לפי שהשרש הזה ב<b>אל"ף</b> נמצא במלות הרבה וב<b>ה"א</b> לא נמצא. ועוד כי <b>טְלָאִים</b> איננו מקובץ כדרך בעלי ה<b>ה"א</b> כי היה ראוי לו לומר <b>טָלִים</b> כמו מן <b>קָנֶה, קָנִים</b>. ופירוש <b>טְלֵה</b> חָלָב <small>(שמואל א' ז, ט)</small>, שהיה עדיין יונק הלב ולא אכל עשב עדיין והוא המשובח. וַיִּפְקְדֵם <b>בַּטְּלָאִים</b> <small>(שמואל א' טו, ד)</small>, פירשו רבותינו ז"ל <small>(יומא כב ע"ב)</small> שהוא שם מקום. והנכון שהוא כמשמעו מן טלה, שידע מנינם על ידי שהביאו כל אחד ואחד טלה, כי ומן פסח היה. וכן תרגם יונתן <b>בְּאִימְרֵי פִסְחַיָא</b>.
<h3>טמא</h3>
כִּי <b>טָמֵא</b> נִזְרוֹ <small>(במדבר ו, יב)</small>, <b>וְטָמְאָה</b> שְׁבֻעַיִם כְּנִדָּתָהּ <small>(ויקרא יב, ה)</small>, <b>וַתִּטְמָא</b> הָאָרֶץ <small>(ויקרא יח, כה)</small>. <b>והנפעל</b> וְהָיְתָה אִם <b>נִטְמְאָה</b> <small>(במדבר ה, כז)</small>, <b>נִטְמְאוּ</b> הַגּוֹיִם <small>(ויקרא יח, כד)</small>. ויש אומרים כי מזה השרש <b>וְנִטְמֵתֶם</b> בָּם <small>(ויקרא יא, מג)</small>, והוא חסר <b>אל"ף</b>. והנכון אצלי שהוא משרש <b>טָמָה</b>, עם <b>נִטְמִינוּ</b> בְּעֵינֵיכֶם <small>(איוב יח, ג)</small>.<b> והתאר</b> וְטָמֵא טָמֵא יקרא <small>(ויקרא יג, מה)</small>, כִּי אִישׁ <b>טְמֵא</b> שְׂפָתַיִם אָנֹכִי וּבְתוֹךְ עַם <b>טְמֵא</b> שְׂפָתַיִם <small>(ישעיה ו, ה)</small>, <b>טְמֵאִים</b> הֵם <b>וּטְמֵאִים</b> יִהְיוּ לָכֶם <small>(ויקרא יא, לה)</small>, וְאִם כָּל בְּהֵמָה <b>טְמֵאָה</b> אֲשֶׁר לֹא יַקְרִיבוּ מִמֶּנָּה קָרְבָּן לַי"י <small>(ויקרא כז, יא)</small>, פירוש בהמה טהורה בעלת מום. ולפי שהיא כטמאה על המזבח קראה טמאה כך פירשו רז"ל <small>(מנחות קא ע"א)</small> שבהמה טמאה ממש כבר אמר למטה מזה וְאִם בַּבְּהֵמָה <b>הַטְּמֵאָה</b> וּפָדָה בְעֶרְכֶּךָ <small>(ויקרא כז, כז)</small>. והוא מדבר במקדיש בהמה טמאה לבדק הבית. ואף על פי שאמר בפסוק שלמעלה ממנו <b>אך בכור אשר יבכר לי"י</b> וגו' זה שאמר <b>וְאִם בַּבְּהֵמָה הַטְּמֵאָה וּפָדָה בְעֶרְכֶּךָ</b> לא יתכן בענין בכור שהרי פטר חמור לא היה נפדה בערך כי אם <b>בְּשֶה</b>. וְאַךְ אִם <b>טְמֵאָה</b> אֶרֶץ אֲחֻזַּתְכֶם <small>(יהושע כב, יט)</small>. <b>והשם</b> וְאַל תֹּאכְלִי כָּל <b>טֻמְאָה</b> <small>(שופטים יג, ז)</small>, <b>וְטֻמְאָתוֹ</b> עָלָיו <small>(ויקרא כב, ג)</small>. <b>והפעל הכבד</b> [פִּעֵל] כִּי <b>טִמֵּא</b> אֶת דִּינָה בִתּוֹ <small>(בראשית לד, ה)</small>, וְלֹא <b>יְטַמְּאוּ</b> אֶת מַחֲנֵיהֶם <small>(במדבר ה, ג)</small>, לְטַהֲרוֹ אוֹ<b> לְטַמְּאוֹ</b> <small>(ויקרא יג, נט)</small>, לְמַעַן <b>טַמֵּא</b> אֶת מִקְדָּשִׁי <small>(ויקרא כ, ג)</small>, הִנֵּה נַפְשִׁי לֹא<b> מְטֻמָּאָה</b> <small>(יחזקאל ד, יד)</small>, <b>וְטִמֵּא</b> אֶת הַתֹּפֶת אֲשֶׁר בְּגֵי בֶני [בֶן] הִנֹּם <small>(מלכים ב' כג, י)</small>, <b>טִמֵּא</b> הַמֶּלֶךְ <small>(מלכים ב' ב' כג,. והוציא רבי יונה אלו השנים לענין חרבן. ואין צורך, כי מקום גלולים היה והמלך הסיר הגלולים <b>וְטִמֵּא</b> המקום, כלומר שם אותו מקום טומאה לפי שהיה מקום גלולים וצוה שיהא מקום טומאה להשליך שם הנבלות והטמאות. <b>ושלא נזכר פעלו מורכב עם התפעל</b> אַחֲרֵי אֲשֶׁר <b>הֻטַּמָּאָה</b> <small>(דברים כד, ד)</small>, משפטו עם <b>תי"ו</b> ההתפעל <b>הִתְטַמָּאָה</b>. וגם זה מענין טומאה כי אחרי שהיתה אשתו ונבעלה לאחר אף על פי שגרשה הרי היא טמאה אצלו. ואדני אבי ז"ל פירש <b>אַחֲרֵי אֲשֶׁר הֻטַּמָּאָה</b> לשון מניעה כלומר אחרי שנמנעה ממנו שלא יכול לקחתה בעודה אשת האחרון. וכן יבא זה הפירוש לדעת רבותינו ז"ל <small>(יבמות יא ע"ב)</small> שקבלו, שאפילו נתארסה לאחר אף על פי שלא נבעלה לו אסורה לבעלה הראשון דכתיב והיתה לאיש אחר כיון שהיתה בה הויה, ואם זנתה מותרת לחזור לראשון כיון שלא היתה בה הויה, אם כן הטמאה רצה לומר נמנעה. וכן פירוש וְאַל תֹּאכְלִי כָּל <b>טֻמְאָה</b> <small>(שופטים יג, ז)</small>, כלומר כל דבר הנמנע מן הנזיר. וכן אמרו רבותינו ז"ל <small>(סוטה ט ע"ב)</small> מאי ואל תאכלי כל טומאה? אמר רבי יצחק רבי רבי אמי תנא דברים האסורים לנזיר. ולפי שהדבר הטמא נמנע אמר לשון טומאה על דבר הנמנע. <b>וההתפעל</b> וּלְאֵלֶּה <b>תִּטַּמָּאוּ</b> <small>(ויקרא יא, כד)</small>, לֹא<b> יִטַּמָּא</b> בַּעַל בְּעַמָּיו <small>(ויקרא כא, ד)</small>, משפטם עם <b>תי"ו</b> ההתפעל <b>תִּתְטַמְּאוּ, יִתְטַמְּאוּ</b>.
<h3>טמה</h3>
<b>נִטְמִינוּ</b> בְּעֵינֵיכֶם <small>(איוב יח, ג)</small>, <b>וְנִטְמֵתֶם</b> בָּם <small>(ויקרא יא, מג)</small>, ענין סתימת הלב ואין דעת, כמו שאמר מַדּוּעַ נֶחְשַׁבְנוּ כַבְּהֵמָה <small>(שם)</small>. וכן ענין <b>וְנִטְמֵתֶם בם</b> כי אכילת השרצים סותמת הלב ומונעת ממנו הבינה. ובדברי רבותינו ז"ל נכפלו ה<b>פ"א</b> וה<b>עי"ן</b> בזה הלשון באמרם <small>(יומא לט ע"א)</small>, מטמטם את הלב. וקראו גם כן טומטום <small>(חגיגה פרק א, משנה א. שם דף ד ע"א)</small>, למי שהוא סתום שלא נראה לו זכרות. וכן זכרוהו כפול ה<b>עי"ן</b> לבדה באמרם <small>(שבת עג ע"ב)</small>, היתה לו גומא וטממה בבית חייב משום בונה, בשדה חייב משום חורש. ומלה אחת זכרו בלא הכפל <small>(סוכה כט ע"ב)</small>, על ארבעה דברים נכסי בעלי בתים יורדין לטמיון, כלומר למקום שיהיו סתומין מהם שלא ישובו להם עוד. ויש מפרשים מזה כִּי אִישׁ <b>טְמֵא</b> שְׂפָתַיִם <small>(ישעיה ו, ה)</small>, כלומר סתום שפתים שלא אוכל לדבר.
<h3>טמן</h3>
<b>טָמַן</b> עָצֵל יָדוֹ בַּצַּלָּחַת <small>(משלי יט, כד)</small>, <b>טָמְנוּ</b> פַח לִי <small>(תהלים קמב, ד)</small>, <b>וּטְמַנְתָּם</b> בַּמֶּלֶט <small>(ירמיה מג, ט)</small>, <b>טְמַנְתִּיו</b> שָׁמָּה <small>(ירמיה יג, ז)</small>, וַיַּךְ אֶת הַמִּצְרִי <b>וַיִּטְמְנֵהוּ</b> בַּחוֹל <small>(שמות ב, יב)</small>, <b>וַיִּטְמֹן</b> אֹתָם יַעֲקֹב תַּחַת הָאֵלָה <small>(בראשית לה, ד)</small>, <b>טָמוּן</b> בָּאָרֶץ חַבְלוֹ <small>(איוב יח, י)</small>, <b>לִטְמוֹן</b> בְּחֻבִּי עֲוֹנִי <small>(איוב לא, לג)</small>. <b>והנפעל</b> <b>וְהִטָּמֵן</b> בֶּעָפָר <small>(ישעיה ב, י)</small> <b>והפעל הכבד</b> [הִפְעִיל] וַיֵּלְכוּ <b>וַיַּטְמִנוּ</b> <small>(מלכים ב' ז, ח)</small>. <b>והשם</b> נָתַן לָכֶם <b>מַטְמוֹן</b> <small>(בראשית מג, כג)</small>, כִּי יֶשׁ לָנוּ <b>מַטְמֹנִים</b> בַּשָּׂדֶה <small>(ירמיה מא, ח)</small>. ובשורק <b>וּמַטְמֻנֵי</b> מִסְתָּרִים <small>(ישעיה מה, ג)</small>. פְּנֵיהֶם חֲבֹשׁ <b>בַּטָּמוּן</b> <small>(איוב מ, יג)</small>, למקום שיטמינם בו. וכלם ענין הסתר והעלמה.
<h3>טנא</h3>
וְלָקַח הַכֹּהֵן <b>הַטֶּנֶא</b> מִיָּדֶךָ <small>(דברים כו, ד)</small>, בשש נקודות. בָּרוּךְ <b>טַנְאֲךָ</b> <small>(דברים כח, ה)</small>, ענין סל כתרגומו.
<h3>טנף</h3>
אֵיכָכָה <b>אֲטַנְּפֵם</b> <small>(שיר השירים ה, ג)</small>, אלכלכם. ובדברי רבותינו ז"ל בענין לכלוך בזה הלשון באמרם <small>(ברכות כד ע"ב)</small>, במבואות המטונפות. וזולת זה רבים.
<h3>טעה</h3>
<b>הִטְעוּ</b> אֶת עַמִּי <small>(יחזקאל יג, י)</small>, והפעל הקל ממנו לא מצאנו במקרא, אך נאמר אותו על לשון המקרא בלי ספק כי <b>הִטְעוּ</b> פעל<b> יוצא</b> לעמי והעם טועים. ועוד שמצאנוהו במשנה <small>(ברכות לד ע"א)</small>, העובר לפני התיבה וטעה והוא ענין שגגה. וענין <b>תָּעָה</b> הכתוב ב<b>תי"ו</b> ו<b>טָעָה</b> ב<b>טי"ת</b> ענין אחד הם כי הם ממוצא אחד וכן תרגם אנקלוס וַתֵּלֶךְ וַתֵּתַע <small>(בראשית כא, יד)</small> <b>וַאֲזָלַת וְטָעַת</b>.
<h3>טעם</h3>
וְלֹא <b>טָעַם</b> כָּל הָעָם לָחֶם <small>(שמואל א' יד, כה)</small>, <b>טָעֹם טָעַמְתִּי</b> בִּקְצֵה הַמַּטֶּה <small>(שמואל א' יד, מה)</small>, <b>אֶטְעַם</b> לֶחֶם אוֹ כָל מְאוּמָה <small>(שם ב' ג, לה)</small>, אַל <b>יִטְעֲמוּ</b> מְאוּמָה <small>(יונה ג, ז)</small>. <b>והשם</b> אִם יֶשׁ <b>טַעַם</b> בְּרִיר חַלָּמוּת <small>(איוב ו, ו)</small>, <b>וְטַעְמוֹ</b> כְּצַפִּיחִת בִּדְבָשׁ <small>(שמות טז, לא)</small>, וְהָיָה<b> טַעְמוֹ</b> כְּטַעַם לְשַׁד הַשָּׁמֶן <small>(במדבר יא, ח)</small>. ובתוספת <b>מ"ם</b> וַעֲשֵׂה לִי <b>מַטְעַמִּים</b> <small>(בראשית כז, ד)</small>, ובקבוץ הנקבות אַל תִּתְאָו <b>לְמַטְעַמּוֹתָיו</b> <small>(משלי כג, ג)</small>. כלם ענין טעימה שיטעום אדם בפיו ואינו אוכל ממנו ומעביר על גרוגו כי אם טעט. וכן אמרו רבותינו ז"ל <small>(ברכות יד ע"א)</small> מטעמת אינה צריכה ברכה, והשרוי בתענית טועם ואין בכך כלום, הנה כי הטעימה בפה או בלשון בלבד שיקח אדם בקצה לשונו ויטעם כדרך הטועמים. ורבי יונה חלק מהם בענין אכילה, ומהם בענין טעימה. והנכון כי כלם ענין טעימה ופירוש <b>וְלֹא טָעַם כָּל הָעָם לָחֶם</b> אפילו טעם ואין צריך לומר שלא אכל ולפי שהחיך טועם מיני המאכלים כמו שאמר וְחֵךְ אֹכֶל <b>יִטְעַם</b> לוֹ <small>(איוב יב, יא)</small>, אמר וַעֲשֵׂה לִי <b>מַטְעַמִּים</b> <small>(בראשית כז, ד)</small>, כלומר תבשיל שיטעם החיך מטעמי מיני התבלין הטובים. וענין אחר <b>מִטַּעַם</b> הַמֶּלֶךְ וּגְדֹלָיו <small>(יונה ג, ו)</small>, מְשִׁיבֵי <b>טָעַם</b> <small>(משלי כו, טז)</small>, <b>וְטַעַם</b> זְקֵנִים יִקָּח <small>(איוב יב, כ)</small>, וּבָרוּךְ <b>טַעְמֵךְ</b> וּבְרוּכָה אָתְּ <small>(שמואל א' כה, לג)</small> <b>,</b> לְדָוִד בְּשַׁנּוֹתוֹ אֶת <b>טַעְמוֹ</b> <small>(תהלים לד, א)</small>. <b>טַעֲמוּ</b> וּרְאוּ כִּי טוֹב י"י <small>(תהלים לד, ט)</small>, <b>טָעֲמָה</b> כִּי טוֹב סַחְרָהּ <small>(משלי לא, יח)</small>. ענין הכל העצה והראייה בעיון הלב ותוכן הדבר.
<h3>טען</h3>
<b>טַעֲנוּ</b> אֶת בְּעִירְכֶם <small>(בראשית מה, יז)</small>, פירוש עמסו וכן תרגום אנקלוס תַּחַת מַשָּׂאוֹ <small>(שמות כג, ה)</small> <b>תְּחוֹת טוֹעֲנֵיהּ</b>. ובדברי רבותינו ז"ל <small>(בבא בתרא ס ע"א)</small>, כדי שתהא עגלה מהלכת וטעונה אבנים. וזולת זה הרבה. או יהיה פירוש טענו ענין דקירה שדוקרין הבהמות בדרבן שלהם ללכת טהרה, כן פירשו אדוני אבי ז"ל ודמהו ללשון הערב שאומר <b>אטע"ן</b> אל <b>חמ"ר</b>, כלומר דקור החמור בדרבן למהרו. וכן<b> מְטֹעֲנֵי</b> חָרֶב <small>(ישעיה יד, יט)</small>, מדוקרי חרב.
<h3>טפף</h3>
לֶחֶם לְפִי <b>הַטָּף</b> <small>(בראשית מז, יב)</small>, וְכֹל <b>הַטַּף</b> בַּנָּשִׁים <small>(במדבר לא, יח)</small>, וְאֶת כָּל <b>טַפָּם</b> <small>(בראשית לד, כט)</small>, ענינם הקטנים. <b>והפעל ממנו</b> הָלוֹךְ <b>וְטָפוֹף</b> תֵּלַכְנָה <small>(ישעיה ג, טז)</small>, כלומר שהיו הולכות בדרכים ובשוקים מספקות ומרקדות בחוצפא כמו הקטנים שאין להם בשת ודעת וילכו בסיפוק וברקוד בפני הכל ולא יתביישו. או יהיה פירוש וטפוף מן <b>תּוֹף</b> ב<b>תי"ו</b> כלומר ילכו בשוקים מתופפות בידיהן ומעכסות ברגליהן. ויהיה <b>טָפַף</b> ו<b>תָפַף</b> בענין אחד כמו <b>טָעָה</b> <b>ותָעָה.</b> ועוד פירשו בו מלשון רבותינו ז"ל <small>(יומא מח ע"א)</small>, לא מחוקות ולא גדושות אלא טפופות, כלומר מלאות בשוה בלא תוספת ולא גרעון. וכן פירוש <b>הָלוֹךְ וְטָפוֹף</b> היו מרקדות בהליכתן בגאוה לעשות פסיעות שוות.
<h3>טפח</h3>
<b>מִסְגֶּרֶת</b> טֹפַח <small>(שמות כה, כה)</small>, שֵׁשׁ אַמּוֹת בָּאַמָּה <b>וָטֹפַח</b> <small>(יחזקאל מ, ה)</small>. ומשקל אחר וְעָבְיוֹ <b>טֶפַח</b> <small>(דברי הימים ב' ד, ה)</small>, בסגול. והקבוץ מצאנו במקרא בלשון נקבות הִנֵּה <b>טְפָחוֹת</b> נָתַתָּה יָמַי <small>(תהלים לט, ו)</small>. ורבותינו ז"ל <small>(בבא בתרא פרק א, משנה א)</small> נשתמשו בזה הלשון בלשון זכרים טפחים טפחים. ענין טפח כענין זרת אבל אין מדת הטפח כמדת הזרת, כי מדת הזרת באצבעות היד מפוזרות ומדת הטפח בארבע אצבעות דבוקות זו בזו והזרת הוא שלשה טפחים כמו שכתבנו. ופירוש <b>הִנֵּה טְפָחוֹת נָתַתָּה יָמַי</b> כמו שמדת הטפח קטנה כן מדת ימי, לפי שאמר הוֹדִיעֵנִי יְהֹוָה קִצִּי וּמִדַּת יָמַי מַה הִיא <small>(תהלים לט, ה)</small>, אמר <b>הִנֵּה טְפָחוֹת נָתַתָּה יָמַי</b> כלומר אפילו אחיה כל מה שיוכל אדם לחיות טפחות הם ימי <b>וְחֶלְדִּי כְאַיִן נֶגְדֶּךָ</b> כמו שאמר כִּי אֶלֶף שָׁנִים בְּעֵינֶיךָ כְּיוֹם אֶתְמוֹל <small>(תהלים צ, ד)</small>. וּמִמַּסַּד עַד <b>הַטְּפָחוֹת</b> <small>(מלכים א' ז, ט)</small>, פירוש מן היסוד ועד הכותל למעלה שהיה בנוי במדת הטפח ויונתן תרגם <b>וּמְשַׁכְלְלָן בְּפוּשְׁכַיָא</b>. <b>והפעל הכבד ממנו</b> [פִּעֵל] וִימִינִי טִפְּחָה שָׁמָיִם <small>(ישעיה מח, יג)</small>, ובקצת ספרים מדוייקים טפחה בקמץ חטף. אֲשֶׁר <b>טִפַּחְתִּי</b> וְרִבִּיתִי <small>(איכה ב, כב)</small>, אמר <b>טִפַּחְתִּי</b> בענין גידול הנערים כי כן עושין לתינוק שמטפחין אותו ומישרין אבריו בכל עת כשמחתלין אותו. וכן <b>השם ממנו</b> עֹלֲלֵי <b>טִפֻּחִים</b> <small>(איכה ב, כ)</small>, כלומר עוללים שיטפחו אותם בעודם קטנים ויתעסקו בגידולם ואכלום אחר כן. הָבִי<b> הַמִּטְפַּחַת</b> אֲשֶׁר עָלַיִךְ <small>(רות ג, טו)</small>, פירושו צעיף. וכן <b>וְהַמִּטְפָּחוֹת</b> וְהָחֲרִיטִים <small>(ישעיה ג, כב)</small>, פירוש צעיפים. וכן בדברי רבותינו ז"ל <small>(מגילה כו ע"ב)</small> מטפחות ספרים שבלו עושין מהן תכריכין למת מצוה וזו היא גניזתן. ויש מפרשים <b>הַמִּטְפָּחוֹת</b> מהענין הראשון והם בתי הידים גונט"ץ [<b>גְוַואנטֵ"י</b> בלע"ז].
<h3>טפל</h3>
<b>טָפְלוּ</b> עָלַי שֶׁקֶר זֵדִים <small>(תהלים קיט, סט)</small>,<b> וַתִּטְפֹּל</b> עַל עֲוֹנִי <small>(איוב יד, יז)</small>, ואולם אַתֶּם <b>טֹפְלֵי</b> שָׁקֶר <small>(איוב יג, ד)</small>, ענין הסמיכה והדבוק. וכן בדברי רבותינו ז"ל אמרו <small>(ברכות יג ע"א)</small> שיהא ישראל עיקר ויעקב טפל לו, כלומר דבק לו ומחובר אליו. ופירוש <b>טָפְלוּ עלי</b> חברו עלי מה שלא עשיתי. וכן <b>וַתִּטְפֹּל עַל עֲוֹנִי</b> החבר על המעט שעויתי עונות אחרים או עונות שעשיתי בעוד שאיני ראוי לגמול, כמו שאמר וְתוֹרִישֵׁנִי עֲוֹנוֹת נְעוּרָי <small>(שם)</small>.
<h3>טפשׁ</h3>
<b>טָפַשׁ</b> כַּחֵלֶב לִבָּם <small>(תהלים קיט, ע)</small>, פירוש שומן. וכן תרגום הַשְׁמֵן לֵב הָעָם <small>(ישעיה ו, י)</small> <b>טַפֵּישׁ לִבֵּיהּ דְעַמָא הָדֵין</b>. ומזה קראו לאשר הוא מבלי דעת <b>טִפֵּשׁ</b> [<b>אוֹשׁטִינְט"וֹ</b> בלע"ז].
<h3>טרד</h3>
דֶּלֶף <b>טוֹרֵד</b> <small>(משלי כז, טו)</small>, פירוש שאינו נפסק אלא דולף תמיד. וכן קראו רבותינו ז"ל למי שעסקו תמיד על ענין ולא נח ולא שקט ממנו <b>טָרוּד</b> כמו שאמרו <small>(בבא מציעא קיב ע"ב)</small> בעל הבית טרוד בפועליו הוא.
<h3>טרה</h3>
לְחִי חֲמוֹר <b>טְרִיָּה</b> <small>(שופטים טו, טו)</small>, וּמַכָּה <b>טְרִיָּה</b> <small>(ישעיה א, ו)</small>, פירוש לחה. וכן הוא בלשון ערבי אבל בעל המסורת אמר ב' ואינון בתרי לישני.
<h3>טרח</h3>
הָיוּ עָלַי <b>לָטֹרַח</b> <small>(ישעיה א, יד)</small>, <b>טָרְחֲכֶם</b> וּמַשַּׂאֲכֶם <small>(דברים א, יב)</small>, ענין הכובד והעמל. ורבותינו ז"ל הרגילו הרבה בזה הלשון. <b>והפעל הכבד מזה</b> [הִפְעִיל] אַף בְּרִי<b> יַטְרִיחַ</b> עָב <small>(איוב לז, יא)</small>, פירוש אף ברויה יטריח העב כלומר להביא <b>רְוָיָה</b> לעולם יטריח העב ויכבידו מרוב המטר. ויהיה <b>רִי</b> מן <b>רָוָה</b> כמו <b>כִּי</b> תַחַת יֹפִי <small>(ישעיה ג, כד)</small> מן <b>כָּוָה</b> ו<b>נִי</b> מן וְנָשְׂאוּ אֵלַיִךְ <b>בְּנִיהֶם</b> קִינָה <small>(יחזקאל כז, לב)</small>.
<h3>טרם</h3>
<b>טֶרֶם</b> כִּלָּה לְדַבֵּר <small>(בראשית כד, טו)</small>, בשש נקודות, <b>מִטֶּרֶם</b> שׂוּם אֶבֶן <small>(חגי ב, טו)</small>, <b>בְּטֶרֶם</b> יָבֹא הַחַרְסָה <small>(שופטים יד, יח)</small>, <b>בְּטֶרֶם</b> תָּחִיל יָלָדָה <small>(ישעיה סו, ז)</small>, ענין המלה הזאת קדם. ופירוש וּשְׁמוּאֵל <b>טֶרֶם</b> יָדַע אֶת י"י<b> וְטֶרֶם</b> יִגָּלֶה אֵלָיו דְּבַר י"י <small>(שמואל א' ג, ז)</small>, קודם שידע שמואל את י"י וקודם שיגלה אליו דבר י"י היה זה שקרא אליו י"י שמואל ולפיכך לא הבין כי י"י קורא אליו. וכן וְנֵר אֱלֹהִים <b>טֶרֶם</b> יִכְבֶּה <small>(שמואל א' ג, ג)</small>, פירש קודם שיכבה הנר שהיה דולק בהיכל י"י, ושמואל היה שוכב במקדש קרא י"י אל שמואל. ו<b>ו"ו</b> <b>ויקרא</b> נוספת כ<b>ו"ו</b> <b>וַיִּשָּׂא</b> אַבְרָהָם אֶת עֵינָיו <small>(בראשית כב, ד)</small>, <b>הֲטֶרֶם</b> תֵּדַע כִּי אָבְדָה מִצְרָיִם <small>(שמות י, ז)</small>, פירוש הקודם שתשלח תרצה לדעת כי אברה מצרים. כִּי <b>טֶרֶם</b> תִּירְאוּן מִפְּנֵי י"י אֱלֹהִים <small>(שמות ט, ל)</small>, פירוש אמר משה לפרעה ידעתי כי אתה ועבדיך טרם שאתפלל בעדכם תיראון מפני י"י אלהים אבל אחר שאתפלל ויחדלו הקולות והמטר תוסיפו לחטוא. ורבי יונה הוציא כל אלה לענין אחר ואין צורך רק כולם פירושם קודם.
<h3>טרף</h3>
<b>וְטָרַף</b> זְרוֹעַ אַף קָדְקֹד <small>(דברים לג, כ)</small>, חציו קמץ וחציו פתח. כִּי הוּא <b>טָרָף</b> וְיִרְפָּאֵנוּ <small>(הושע ו, א)</small> כלו קמוץ וכבר כתבנו הדומים לו בחלק הדקדוק במלת פעל, פֶּן <b>יִטְרֹף</b> כְּאַרְיֵה נַפְשִׁי <small>(תהלים ז, ג)</small>, <b>וַיִּטְרֹף</b> לָעַד אַפּוֹ <small>(עמוס א, יא)</small>, בִּנְיָמִין זְאֵב <b>יִטְרָף</b> <small>(בראשית מט, כז)</small>, וַיִּלְמַד<b> לִטְרָף</b> טֶרֶף <small>(יחזקאל יט, ג)</small>. <b>והנפעל</b> כָּל הַיּוֹצֵא מֵהֵנָּה <b>יִטָּרֵף</b> <small>(ירמיה ה, ו)</small>, אִם <b>טָרֹף יִטָּרֵף</b> <small>(שמות כב, יב)</small>. <b>ושלא נזכר פעלו מהדגוש</b> [פֻּעַל] <b>טָרֹף טֹרַף</b> יוֹסֵף <small>(בראשית לז, לג)</small>. <b>והתאר</b> לנקבה<b> הַטְּרֵפָה</b> לֹא יְשַׁלֵּם <small>(שמות כב, יב)</small>, נְבֵלָה <b>וּטְרֵפָה</b> לֹא יֹאכַל לְטָמְאָה בָהּ <small>(ויקרא כב, ח)</small>, על הטומאה בא להזהיר לכהן לפיכך אמר <b>לְטָמְאָה</b> בה, כי על אכילת נבלה וטרפה גם ישראל מוזהרים. ואמר לא <b>יֹאכַל</b> להזהיר על נבלת עוף טמא שאינה מטמאה אלא באכילה <small>(חולין ק ע"ב)</small> כָּל נְבֵלָה<b> וּטְרֵפָה</b> מִן הָעוֹף וּמִן הַבְּהֵמָה לֹא יֹאכְלוּ הַכֹּהֲנִים <small>(יחזקאל מד, לא)</small>, הוצרך להזהיר הכהנים לפי שהותר להם בשר מליקה הייתי אומר יותרו להם שאר נבילות, לפיכך אמר לא יאכלו <b>הַכֹּהַנִים</b> <small>(מנחות מה ע"א)</small>. <b>והשם</b> עַד יֹאכַל <b>טֶרֶף</b> <small>(במדבר כג, כד)</small>, בשש נקודות, <b>מִטֶּרֶף</b> בְּנִי עָלִיתָ <small>(בראשית מט, ט)</small>, מֵהַרְרֵי <b>טָרֶף</b> <small>(תהלים עו, ה)</small>, פירוש ההרים ששם החיות הטורפות. וְהִנֵּה עֲלֵה זַיִת <b>טָרָף</b> בְּפִיהָ <small>(בראשית ח, יא)</small>, <b>שם תואר</b> מפני שהוא קמוץ והוא תאר לעלה כלומר עלה זית היה <b>טָרוּף</b> בפי היונה. וכן דעת אנקלוס שהוא תואר שתרגם <b>תְּבִיר</b>. ענין הטרף הוא ענין הלקיחה בחטיפה, וההכאה בכריתה. וקראו רבותינו ז"ל <small>(חולין מב ע"א)</small>, לנקובת הריאה וכיוצא בה <b>טְרֵיפָה</b> אף על פי שאינה נטרפת ביד חיה ואף על פי שאין ניכר בה כריתה לפי שסירכת הריאה מפני נקב הריאה וכריתתה הראיה שאין סירכה בלא נקב. ולפי שפרנסת החיות על ידי <b>טֶרֶף</b> אמר לפרנסת האדם <b>טֶרֶף</b> שגם היא על ידי לקיחת זה מזה ואף על פי שאינה כטרפת החיות וִיהִי<b> טֶרֶף</b> בְּבֵיתִי <small>(מלאכי ג, י)</small>, בשש נקודות, וַתִּתֵּן <b>טֶרֶף</b> לְבֵיתָהּ <small>(משלי לא, טו)</small>. [הִפְעִיל] <b>הַטְרִיפֵנִי</b> לֶחֶם חֻקִּי <small>(משלי ל, ח)</small>, כלומר פרנסני. וענין אחר כָּל <b>טַרְפֵּי</b> צִמְחָהּ תִּיבָשׁ <small>(יחזקאל יז, ט)</small>, פירושו עלים. וכן תרגום עֲלֵה זַיִת <small>(בראשית ח, יא)</small> <b>טְרַף זֵיתָא</b>. וַיִּתְפְּרוּ עֲלֵה <b>תְאֵנָה</b> <small>(בראשית ג, ז)</small> <b>וְחַטִּיטוּ לְהוֹן טַרְפֵי תְאֵנִין</b>.
<b>ואשר הם בני ארבע אותיות</b>
<h3>טאטא</h3>
<b>וְטֵאטֵאתִיהָ בְּמַטְאֲטֵא</b> הַשְׁמֵד <small>(ישעיה יד, כג)</small>. אם יהיה שרש המלה טוּא נכפל בו ה<b>פ"א</b> וה<b>למ"ד</b> ומשקלו ופלפלתיה במפלפל, או תהיה ה<b>אל"ף</b> האחרונה במקום <b>ה"א למ"ד</b> הפעל ויהיה שרש המלה <b>טָאָה</b> ונכפלה בו <b>פ"א</b> הפעל לבד ומשקל ופעפלתיה במפעפל, תהיה המלה בת ארבע אותיות מפעלי הכפל. ופירוש המלה אסירנה ממקומה ואנקנה אשרובר [<b>סְקוֹבַ"ר</b> בלע"ז]. ובדברי רבותינו ז"ל <small>(ראש השנה כו ע"ב)</small> לא הוו ידעי רבנן מאי וטאטאתיה שמעוה לאמתיה דרבי דקא אמרה לההיא אתתא שקולי טאטיתא וטאטי ביתא.
<h3>טפסר</h3>
פִּקְדוּ עָלֶיהָ <b>טִפְסָר</b> <small>(ירמיא נא, כז)</small>, [<b>פְּרִינְצִיפוֹ</b> בלע"ז], ה<b>טי"ת</b> בחירק. <b>וְטַפְסְרַיִךְ</b> כְּגוֹב גּוֹבָי <small>(נחום ג, יד)</small>, ה<b>טי"ת</b> בפתח ענין המלה הקצין והשר.
נשלמה אות ה<b>טי"ת</b>
<h2><span style="color:Gray;">אות הי'</span></h2>
<h3>יאב</h3>
כִּי לְמִצְוֹתֶיךָ <b>יָאָבְתִּי</b> <small>(תהלים קיט, קלא)</small>, ענינו כמו תאבתי.
<h3>יאל</h3>
<b>הוֹאִיל</b> מֹשֶׁה בֵּאֵר אֶת הַתּוֹרָה <small>(דברים א, ה)</small> כִּי<b> הוֹאִיל</b> הָלַךְ אַחֲרֵי צָו <small>(הושע ה, יא)</small>, הִנֵּה נָא <b>הוֹאַלְתִּי</b> <small>(בראשית יח, כז)</small>, וְלוּ <b>הוֹאַלְנוּ</b> וַנֵּשֶׁב <small>(הושע ז, ז)</small> <b>הוֹאֶל</b> נָא וְלִין <small>(שופטים יט, ו)</small>,<b> וַיֹּאֶל</b> לָלֶכֶת כִּי לֹא נִסָּה <small>(שמואל א' יז, לט)</small>, <b>וַיּוֹאֶל</b> מֹשֶׁה לָשֶׁבֶת אֶת הָאִישׁ <small>(שמות ב, כא)</small>, ענין כלם הרצון והחפץ. ופירוש <b>וַיֹּאֶל</b> ללכת רצה ללכת לנסות בעבור כי לא נסה מימיו ללכת באלה וכאשר ראה כי היו כבדים עליו הסירם מעליו. וענין אחר <b>וַיֹּאֶל</b> שָׁאוּל אֶת הָעָם <small>(שמואל א' יד, כד)</small>, פירוש השביע אותם ויהיה <b>יָאַל</b> ו<b>אָלָה</b> בענין אחר. וענין אחר אֲשֶׁר <b>נוֹאַלְנוּ</b> וַאֲשֶׁר חָטָאנוּ <small>(במדבר יב, יא)</small>, חֶרֶב אֶל הַבַּדִּים <b>וְנֹאָלוּ</b> <small>(ירמיה נ, לו)</small>, <b>נוֹאֲלוּ</b> שָׂרֵי צֹעַן <small>(ישעיה יט, יג)</small>, ענין סכלות וטפשות.
<h3>יאר</h3>
עַל שְׂפַת <b>הַיְאֹר</b> <small>(שמות ב, ג)</small>, כָּל הַמַּיִם אֲשֶׁר <b>בַּיְאֹר</b> <small>(שמות ז, כ)</small>, עַל <b>יְאֹרֵיהֶם</b> וְעַל אַגְמֵיהֶם <small>(שמות ז, יט)</small>, על דעת אנקלוס כי היאור הוא הנהר שתרגם יְאֹר <b>נַהֲרָא</b> אבל <b>יְאֹרֵיהֶם</b> תרגם בלשון אחר לפי שהוא סמוך לנהרותם, והיאור הם המים הנגרים והנמשכים פלגים מן הנהר אל השדות. ולפי שנילוס הוא שנמשכים מימיו ונגרים על השדות להשקות נקרא יאור וכן חדקל נקרא יאור, אֶחָד הֵנָּה לִשְׂפַת <b>הַיְאֹר</b> וְאֶחָד הֵנָּה לִשְׂפַת <b>הַיְאֹר</b> <small>(דניאל יב, ה)</small>. וְעָלְתָה <b>כָאֹר</b> כֻּלָּהּ <small>(עמוס ח, ה)</small>, ה<b>יו"ד</b> נעלמת ומשפטו כיאור.
<h3>יאשׁ</h3>
<b>לְיַאֵשׁ</b> אֶת לִבִּי <small>(קהלת ב, כ)</small>, להרפותו ולהעבירו מאלה הדברים שלא יזכור אותם. ורבותינו ז"ל הרגילו בזה הלשון באמרם <small>(בבא מציעא כא ע"ב)</small> כלומן שהבעלים מתיאשים מהם, יאוש ושנוי רשות קנו <small>(בבא קמא צד ע"א)</small> ענין יאוש ידוע. <b>והנפעל</b> <b>וְנוֹאַשׁ</b> מִמֶּנִּי שָׁאוּל <small>(שמואל' א' כז, א)</small>, וּלְרוּחַ אִמְרֵי <b>נוֹאָשׁ</b> <small>(איוב ו, כו)</small>, לֹא אָמַרְתְּ <b>נוֹאָשׁ</b> <small>(ישעיה נז, י)</small>, כלומר <b>לֹא אָמַרְתְּ נוֹאָשׁ</b> לבי ונפרד מלכת אחרי אלהים אחרים אבל התחלקת בהם וזכרת אותם תמיד. וַתֹּאמְרִי <b>נוֹאָשׁ</b> לוֹא כִּי אָהַבְתִּי זָרִים <small>(ירמיה ב, כה)</small>, פירוש נואש לבי מאהבת השם יתברך ואמרת לא אינני רוצה בו רק אהבתי זרים ואחריהם אלך. וכן ואמרו<b> נוֹאָשׁ</b> כִּי אַחֲרֵי מַחְשְׁבוֹתֵינוּ נֵלֵךְ <small>(ירמיה יח, יב)</small>, כלומר נואש לבנו מהלוך אחרי י"י כי אחרי מהשבותינו נלך. והמלות האלה יש בהם הסתר ענין לפיכך יתפרש כל הנסתר מהם לפי מקומו, כי מלת <b>נוֹאָשׁ</b> היא נפעל לזכר היחיד ונמצאת בזכר ובנקבה וברבים לפיכך נראה כי ההסתר לב הכולל אותם ואפשר שתהיה מלת נואש באלה המקומות שם היאוש.
<h3>יאת</h3>
כִּי לְךָ<b> יָאָתָה</b> <small>(ירמיה י, ו)</small>, אַךְ בְּזֹאת<b> יֵאֹתוּ</b> לָנוּ הָאֲנָשִׁים <small>(בראשית לד, כב)</small>, <b>וַיֵּאֹתוּ</b> הַכֹּהֲנִים לְבִלְתִּי קְחַת כֶּסֶף <small>(מלכים ב' יב, ט)</small>, אַךְ בְּזֹאת <b>נֵאוֹת</b> לָכֶם <small>(בראשית לד, טו)</small>, ענין המלות האלה ענין התרצות בדבר והכונו. ופירוש <b>כִּי לְךָ יָאָתָה</b> כאילו נתרצתה המלוכה לך כי לך נכונה ולא לאחר כי בכל חכמי הגוים ובכל מלכותם כלומר בכל חכמתם ובכל מלכותם מודים שאין כמוך. ותרגום נֵאוֹת <small>(בראשית לד, טו)</small> <b>נִתְפֵּס</b> ותרגום אִם יְפַתּוּךָ חַטָּאִים אַל תֹּבֵא <small>(משלי א, י)</small> <b>לָא תִתְפַּיֵס</b>.
<h3>יבב</h3>
נִשְׁקְפָה <b>וַתְּיַבֵּב</b> <small>(שופטים ה, כח)</small>, תרגום תְּרוּעָה <small>(ויקרא כג, כד)</small> <b>יַבָּבָא</b>. והלשון הזה נסתפק לרבותינו ז"ל <small>(ראש השנה לג ע"ב)</small> אי גנוחי הוא אי ילולי הוא אי גנוחי וילולי שניהם כאחד.
<h3>יבל</h3>
מִי <b>יֹבִלֵנִי</b> עִיר מָצוֹר <small>(תהלים ס, יא)</small>, <b>יֹבִלוּהָ</b> רַגְלֶיהָ <small>(ישעיה כג, ז)</small>, <b>יֹבִילוּ</b> שַׁי לַמּוֹרָא <small>(תהלים עו, יב)</small>. <b>ושלא נזכר פועלו ממנו</b> [הָפְעַל] <b>יוּבַל</b> שַׁי <small>(ישעיה יח, ז)</small>, ובא מקף בקמץ לְאַשּׁוּר <b>יוּבָל</b> <small>(הושע י, ו)</small>, ענין הבאה. וַיָּבֵא אוֹתָם אֵלָיו בָּבֶלָה <small>(יחזקאל יז, יב)</small> תרגומו <b>וְאוֹבִיל יַתְהוֹן לְוָתֵה לְבָבֶל</b>. וְהוֹלֵךְ מְהֵרָה <small>(במדבר יז, יא)</small> <b>וְאוֹבִיל בִּפְרִיעַ</b>. וְעַל <b>יוּבַל</b> יְשַׁלַּח שָׁרָשָׁיו <small>(ירמיה יז, ח)</small>, פירוש פלג מים. וכן פְּלָגִים <b>יִבְלֵי</b> מָיִם <small>(ישעיה ל, כה)</small>, ואמר בתחלה פלגים ואחר כן פירש שהם פלגי מים. וכן וַאֲנִי הָיִיתִי עַל <b>אוּבַל</b> אוּלָי <small>(דניאל ח, ב)</small>, וה<b>אל"ף</b> תמורת ה<b>יו"ד</b> וכבר כתבנו בשרש<b> אָבַל</b>. וְנָתְנָה הָאָרֶץ <b>יְבוּלָהּ</b> <small>(ויקרא כו, ד)</small>, וְהָאָרֶץ תִּתֵּן אֶת <b>יְבוּלָהּ</b> <small>(זכריה ח, יב)</small>, וְאֵין<b> יְבוּל</b> בַּגְּפָנִים <small>(חבקוק ג, יז)</small>. ובחסרון ה<b>יו"ד</b> <b>לְבוּל</b> עֵץ אֶסְגּוֹד <small>(ישעיה מד, יט)</small>, כִּי <b>בוּל</b> הָרִים יִשְׂאוּ לוֹ <small>(איוב מ, כ)</small>, ענינם ענין תבואות ופרי וכל מוצא הארץ. ופירוש לבול עץ לענף, יִגֶל<b> יְבוּל</b> בֵּיתוֹ <small>(איוב כ, כח)</small>, פירוש תבואת ביתו. ויש מפרשים קורות ביתו לפי שאמר נִגָּרוֹת בְּיוֹם אַפּוֹ <small>(שם)</small>, כלומר שתהינה נגרות אבני ביתו ויחרב משכבו על דרך <b>וְהִגַּרְתִּי</b> לַגַּי אֲבָנֶיהָ <small>(מיכה א, ו)</small>. וכבר כתבנו בול הרים, לבול עץ בשרש <b>בּוּל</b>. וְהָיָה בִּמְשֹׁךְ בְּקֶרֶן <b>הַיּוֹבֵל</b> <small>(יהושע ו, ה)</small>, שׁוֹפְרוֹת <b>הַיּוֹבְלִים</b> <small>(יהושע ו, ח)</small>, אמר בו התרגום <b>שׁוֹפָרַיָא דְקֶרֶן דִכְרַיָא</b>. ובדברי רבותינו ז"ל <small>(ראש השנה כו ע"א)</small> מאי משמע דהאי יובל לישנא דדיכרא הוא? דתניא אמר רבי עקיבא כשהלכתי לערביא היו קורין לדכרא יובלא. והשופר עצמו נקרא יובל לפי שהוא של איל בִּמְשֹׁךְ <b>הַיֹּבֵל</b> הֵמָּה יַעֲלוּ בָהָר <small>(שמות יט, יג)</small>. וכן שנת החמשים נקראת יובל לפי שהיו תוקעין בה בשופר של איל, עַד שְׁנַת<b> הַיֹּבֵל</b> יַעֲבֹד עִמָּךְ <small>(ויקרא כה, מ)</small>, <b>יוֹבֵל</b> הִוא תִּהְיֶה לָכֶם <small>(ויקרא כה, י)</small>, לֹא יֵצֵא <b>בַּיֹּבֵל</b> <small>(ויקרא כה, ל)</small>. אוֹ חָרוּץ אוֹ <b>יַבֶּלֶת</b> <small>(ויקרא כב, כב)</small>, הוא ורוג"ה בלע"ז. ובמשנה <small>(עירובין פרק י, משנה יג)</small> חותכין יבלת במקדש אבל לא במדינה. אבל יבלת זה הכתוב בתורה היא <b>תאר</b> לבהמה שיש לה יבלת כמו חרוץ שהוא תאר והכתוב במשנה הוא שם דבר ליבלת עצמו.
<h3>יבם</h3>
בֹּא אֶל אֵשֶׁת אָחִיךָ <b>וְיַבֵּם</b> אֹתָהּ <small>(בראשית לח, ח)</small>, לֹא אָבָה <b>יַבְּמִי</b> <small>(דברים כה, ז)</small>, פירוש מי שלוקח יבמתו שהוא אשת אחיו הוא נקרא מיבם והוא נקרא <b>יָבָם</b> לה, והיא <b>יְבָמָה</b> לו, מֵאֵן <b>יְבָמִי</b> <small>(שם)</small>, וְנִגְּשָׁה <b>יְבִמְתּוֹ</b> נח, ח)</small>. וכן אשת היבם נקראת לה יבמה על שם בעלה הִנֵּה שָׁבָה <b>יְבִמְתֵּךְ</b> <small>(רות א, טו)</small>. ואין <b>יְבִמְתּוֹ, יְבִמְתֵּךְ</b> מחובר מן <b>יְבָמָה</b> כי אם מן <b>יְבֶמֶת</b> כמו שכתבנו בחלק הדקדוק.
<h3>יבשׁ</h3>
כִּי <b>יָבְשׁוּ</b> אֲפִיקֵי מָיִם <small>(יואל א, כ)</small>, <b>יָבְשׁוּ</b> עַצְמוֹתֵינוּ <small>(יחזקאל לז, יא)</small>, <b>יָבְשָׁה</b> הָאָרֶץ <small>(בראשית ח, יד)</small>, וַיְהִי מִקֵּץ יָמִים <b>וַיִּיבַשׁ</b> הַנָּחַל <small>(מלכים א' יז, ז)</small>, <b>וְיֵבוֹשׁ</b> מְקוֹרוֹ <small>(הושע יג, טו)</small>, על משקל<b> יֵאוֹת</b> מן יאת, הֵן יַעְצֹר בַּמַּיִם <b>וְיִבָשׁוּ</b> <small>(איוב יב, טו)</small>. ורבי יונה כתב כי <b>וִיבָשׁוּ</b> בחירק ה<b>ו"ו</b> ונוח ה<b>יו"ד</b> ואנחנו לא מצאנוהו כן בספרים המדויקים כי אם בשוא ה<b>ו"ו</b> וחירק ה<b>יו"ד</b>. וְחֶלְקָה אֲשֶׁר לֹא תַמְטִיר עָלֶיהָ <b>תִּיבָשׁ</b> <small>(עמוס ד, ז)</small>, עַד <b>יְבשֶׁת</b> הַמַּיִם <small>(בראשית ח, ז)</small>, <b>מקור</b> בפלס מִבִּלְתִּי יְכֹלֶת י"י <small>(במדבר יד, טז)</small>, או יהיה <b>שם</b>. <b>והפעל הכבד</b> [הִפְעִיל] אֲשֶׁר <b>הוֹבִישׁ</b> י"י אֶת מֵי יַם סוּף <small>(יהושע ב, י)</small>, <b>הוֹבַשׁתִּי</b> עֵץ לָח <small>(יחזקאל יז, כד)</small>, <b>וְהֹבִישׁוּ</b> כֹּל מְצוּלוֹת יְאֹר <small>(זכריה י, יא)</small>, וגם הוא <b>פעל יוצא</b>. ורבי יונה שמהו בודד ואין צורך כי כן פירוש הפסוק ועבר בַּיָם צָרָה <small>(שם)</small>, פירוש ועבר בים רוח צרה, והכה בים גלים פירוש והכה הרוח אוז גלי הים והובישו הרוחות כל מצולות יאור. <b>וכבד אחר</b> [פִּעֵל] <b>תְּיַבֶּשׁ</b> גָּרֶם <small>(משלי יז, כב)</small>, גּוֹעֵר בַּיָּם<b> וַיַּבְּשֵׁהוּ</b> <small>(נחום א, ד)</small>, משפטו<b> וַיְיַּבְּשֵׁהוּ</b> וה<b>יו"ד</b> הכתובה היא <b>יו"ד</b> ה<b>א</b>"<b>י</b>"<b>ת</b>"<b>ן</b> ו<b>יו"ד</b> השרש נעדרת וכשנעדרה נשארה תנועתה על ה<b>יו"ד</b> הנוספת. ורבי יהודה אמר בהפך זה. ויש אומרים כי משפטו <b>וַיַּבְּשֵׁהוּ</b> מבנין הפעיל וכן דעת אדוני אבי ז"ל. <b>והשם</b> וְנוֹזְלִים עַל <b>יַבָּשָׁה</b> <small>(ישעיה מד, ג)</small>, וְתֵרָאֶה <b>הַיַּבָּשָׁה</b> <small>(בראשית א, ט)</small>, או הוא תאר. וב<b>תי"ו</b> תמורת ה<b>ה"א</b> <b>וְיַבֶּשֶׁת</b> יָדָיו יָצָרוּ <small>(תהלים צה, ה)</small>. <b>והתאר</b> במשקל אחר עֵץ <b>יָבֵשׁ</b> <small>(יחזקאל יז, כד)</small>, נַפְשֵׁנוּ<b> יְבֵשָׁה</b> <small>(במדבר יא, ו)</small>, <b>יְבֵשׁוֹת</b> מְאֹד <small>(יחזקאל לז, ב)</small>, הענין הזה ידוע שהוא ענין חורב. וענין אחר לֹא עַתָּה <b>יֵבוֹשׁ</b> יַעֲקֹב <small>(ישעיה כט, כב)</small>, גַּם <b>בּוֹשׁ</b> לֹא <b>יֵבוֹשׁוּ</b> <small>(ירמיה ו, טו)</small>. <b>יֵבשׁוּ</b> רֹדְפַי וְאַל <b>אֵבשָׁה</b> אָנִי <small>(ירמיה יז, יח)</small>, על משקל <b>יֵאוֹת, יֵאוֹתוּ</b> מן <b>יָאַת</b>. <b>והפעל הכבד</b> <b>הֹבַשְׁתָּ</b> הַיּוֹם אֶת פְּנֵי כָל עֲבָדֶיךָ <small>(שמואל ב' יט, ו)</small>. ואשר הם <b>פעל עומד הֹבִישׁוּ</b> אִכָּרִים <small>(יואל א, יא)</small>, הַגֶּפֶן <b>הוֹבִישָׁה</b> <small>(יואל א, יב)</small>, על דרך משל כאילו יש לה בושת כשאינה נותנת פריה כראוי. וכן <b>הוֹבִישׁ</b> תִּירוֹשׁ <small>(יואל א, י)</small>,<b> הֹבִישׁוּ</b> חֲכָמִים <small>(ירמיה ח, ט)</small>, כֹּל <b>הֹבִאישׁ</b> עַל עַם לֹא יוֹעִילוּ לָמוֹ <small>(ישעיה ל, ה)</small>, כתוב בשני נחים ב<b>אל"ף</b> וב<b>יו"ד</b>. כִּי <b>הֹבִישׁ</b> שָׂשׂוֹן מִן בְּנֵי אָדָם <small>(יואל א, יב)</small>, כלם ענין בשת, ויש לפרש <b>הַגֶּפֶן הוֹבִישָׁה, הוֹבִישׁ תִּירוֹשׁ</b>, ענין יובש והפסק.
<h3>יגב</h3>
לְכֹרְמִים וּלְגְבִים [<b>וּלְיֹגְבִים</b>] <small>(מלכים ב' כה, יב)</small>, פירוש עובדי השדות. <b>והשם</b> כְּרָמִים <b>וִיגֵבִים</b> <small>(ירמיה לט, י)</small>, וכן אמר התרגום <b>לְמֶהֱוֵי מְפַלְחִין בְּחַקְלִין וּבְכַרְמִין</b>.
<h3>יגה</h3>
[הִפְעִיל] אֲשֶׁר <b>הוֹגָה</b> י"י בְּיוֹם חֲרוֹן אַפּוֹ <small>(איכה א, יב)</small>, כִּי י"י <b>הוֹגָהּ</b> <small>(איכה א, ה)</small>, עַד אָנָה <b>תּוֹגְיוּן</b> נַפְשִׁי <small>(איוב יט, ב)</small>, וְשַׂמְתִּיהָ בְּיַד <b>מוֹגַיִךְ</b> <small>(ישעיה נא, כג)</small>. <b>והנפעל</b> <b>נוּגֵי</b> מִמּוֹעֵד אָסַפְתִּי <small>(צפניה ג, יח)</small>, בְּתוּלֹתֶיהָ <b>נּוּגוֹת</b> <small>(איכה א, ד)</small>. <b>ופעל כבד אחר</b> <b>וַיַּגֶּה</b> בְּנֵי אִישׁ <small>(איכה ג, לג)</small>, עיקרו <b>וַיְיַגֶּה</b>. ואדוני אבי ז"ל כתבו מבנין הפעיל משפטו <b>וַיַּיְגֶּה</b>. <b>והשם</b> וְנָסוּ <b>יָגוֹן</b> וַאֲנָחָה <small>(ישעיה לה, י)</small>. ומשקל אחר <b>תּוּגַת</b> אִמּוֹ <small>(משלי י, א)</small>. וענין אחר כַּאֲשֶׁר הֹגָּה מִן הַמְסִלָּה. <small>(שמואל ב' כ, יג)</small>, פירוש כאשר הוסר מן המסלה. וכבר כתבנוהו בשרש <b>הגה</b>.
<h3>יגע</h3>
<b>יָגַעְתִּי</b> בְקָרְאִי נִחַר גְּרוֹנִי <small>(תהלים סט, ד)</small>, עַד כִּי <b>יָגְעָה</b> יָדוֹ <small>(שמואל ב' כג, י)</small>, כִּי <b>יָגַעְתָּ</b> בִּי יִשְׂרָאֵל <small>(ישעיה מג, כב)</small>, אַל <b>תִּיגַע</b> לְהַעֲשִׁיר מִבִּינָתְךָ חֲדָל <small>(משלי כג, ד)</small>, לֹא <b>יִיגְעוּ</b> לָרִיק <small>(ישעיה סה, כג)</small>, <b>וְיִגְעוּ</b> עַמִּים בְּדֵי רִיק <small>(ירמיה נא, נח)</small>. <b>ופעל הכבד</b> [הִפְעִיל] <b>הוֹגַעְתֶּם</b> י"י בְּדִבְרֵיכֶם <small>(מלאכי ב, יז)</small>, <b>הוֹגַעְתַּנִי</b> בַּעֲוֹנֹתֶיךָ <small>(ישעיה מג, כד)</small>. <b>וכבד אחר</b> [פִּעֵל] אַל <b>תְּיַגַּע</b> שָׁמָּה אֶת כָּל הָעָם <small>(יהושע ז, ג)</small>. <b>והשם</b> <b>יְגִיעַ</b> מִצְרַיִם <small>(ישעיה מה, יד)</small>, וְכָל <b>יְגִיעֲךָ</b> <small>(דברים כח, לג)</small>. ומשקל אחר מֵשִׁיב <b>יָגָע</b> וְלֹא יִבְלָע <small>(איוב כ, יח)</small>, כי הוא כולו קמוץ. <b>ושם התאר</b> עָיֵף <b>וְיָגֵעַ</b> <small>(דברים כה, יח)</small>, כָּל הַדְּבָרִים <b>יְגֵעִים</b> <small>(קהלת א, ח)</small>, תארם בלשון יגיעה לפי שיש עמל ויגיעה לכל המתעסק בהם. ומשקל אחר וְשָׁם יָנוּחוּ <b>יְגִיעֵי</b> כֹחַ <small>(איוב ג, יז)</small>, יאמר האחד ממנו <b>יָגִיעַ</b>, ענין היגיעה ידוע כענין העייפות.
<h3>יגר</h3>
<b>יָגֹרְתִּי</b> כָל עַצְּבֹתָי <small>(איוב ט, כח)</small>, אֲשֶׁר אַתָּה <b>יָגוֹר</b> מִפְּנֵיהֶם <small>(ירמיה כב, כה)</small>, ענינם ענין יראתי, ירא.
<h3>יד</h3>
וַיִּתֶּן <b>יָד</b> <small>(בראשית לח, כח)</small>, וַיִּשְׁלַח <b>יָדוֹ</b> <small>(בראשית ח, ט)</small>. ויתכן ששרש יד <b>יָדָה</b>, וממנו <b>יְדוּ</b> אֵלֶיהָ <small>(ירמיה נ, יד)</small>, כלומר השליכו ביד, נָתְנוּ<b> יָד</b> תַּחַת שְׁלֹמֹה <small>(דברי הימים א' כט, כד)</small>, כלומר נתנו ידם תחתיו להיות ברשותו. וכן שִׂים נָא<b> יָדְךָ</b> תַּחַת יְרֵכִי <small>(בראשית כד, ב)</small>, כי כן מנהג לנכנס ברשות אחר ובעבודתו. אַנְשֵׁי הַמִּלְחָמָה אֲשֶׁר <b>בְּיָדֵנוּ</b> <small>(במדבר לא, מט)</small>, ברשותינו, וכן וְלָקַחַתְּ <b>בְּיָדֵךְ</b> עֲשָׂרָה לֶחֶם וְנִקֻּדִים <small>(מלכים א' יד, ג)</small>, כלומר ולקחת אותם עמך וברשותך. וכן וַיִּקַּח אֶת כָּל אַרְצוֹ <b>מִיָּדוֹ</b> <small>(במדבר כא, כו)</small>, מרשותו, וְכָל טוּב אֲדֹנָיו <b>בְּיָדוֹ</b> <small>(בראשית כד, י)</small>, ברשותו, <b>בְּיָדָם</b> יוֹצִיאוּ <small>(דברי הימים ב, א, יז)</small>, ברשותם כי מי שהיה רוצה להוציא סוסים ממצרים, על ידי סוחרי המלך שלמה היה מוציא ולהם היו נותנים מחיר ההוצאת כי פרעה נתן אותו המוצא לשלמה. וּכְלֵי הַקֹּדֶשׁ וַחֲצֹצְרוֹת הַתְּרוּעָה<b> בְּיָדוֹ</b> <small>(במדבר לא, ו)</small>, ברשותו, מִצְרַיִם נָתַנּוּ<b> יָד</b> <small>(איכה ה, ו)</small>, כלומר הושטנו ידינו למצרים להחזיק בידינו ולעזרינו. וכן וּמָטָה <b>יָדוֹ</b> עִמָּךְ וְהֶחֱזַקְתָּ בּוֹ <small>(ויקרא כה, לה)</small>. תְּנָה אֶת <b>יָדֶךָ</b> וַיִּתֵּן <b>יָדוֹ</b> <small>(מלכים ב' י, טו)</small>, לקיום הבריות, כי כן מנהג לקיום כל דבר נותן אדם ידו על ידו של חבירו על דרך תָּקַעְתָּ לַזָּר כַּפֶּיךָ <small>(משלי ו, א)</small>. ואפשר להיות פירוש <b>תְּנָה אֶת יָדֶךָ</b> להעלותו אל המרכבה אחר שאמר לו כי לבו ישר עמו אמר לו שיתן יד ויעלהו על המרכבה עמו. <b>הֲיַד</b> יוֹאָב אִתָּךְ בְּכָל זֹאת <small>(שמואל ב' יד, יט)</small>, כלומר אם שָֹם ידו ועצתו בדבר זה לצוותך. וכן אֲשֶׁר הִכָּה <b>בְּיַד</b> גְּדַלְיָהוּ <small>(ירמיה מא, ט)</small>, כלומר האנשים אשר היו על ידו ובעצתו בארץ. ורבותינו ז"ל פירשוהו <small>(נדה סא ע"א)</small> כאילו על ידו ועצתו נהרגו, כיון שהיה לו לחוש לדבר יוחנן בן קרח ולא חש מעלה עליו הכתוב כאילו נהרגו על ידו. וְלֹא הָיָה בָהֶם <b>יָדַיִם</b> לָנוּס הֵנָּה וָהֵנָּה <small>(יהושע ח, כ)</small>, כלומר לא היה בהם כח ועצה לנוס. וּפָעָלְךָ אֵין <b>יָדַיִם</b> לוֹ <small>(ישעיה מה, ט)</small>, אין לו כח והעמדה. מִלְאוּ <b>יֶדְכֶם</b> הַיּוֹם <small>(שמות לב, כט)</small>, וּמִלֵּאתָ <b>יַד</b> אַהֲרֹן וְיַד בָּנָיו <small>(שמות כט, ט)</small>, כמשמעו שימלא ידיהם מן הקרבנות. וכן <b>מִלְאוּ יֶדְכֶם הַיּוֹם</b>, כאילו תקריבו קרבן בהרגכם איש בנו ואחיו. וכמו שהיד מוכנת לאדם לכל צרכיו כן נקרא המקום המוכן יד <b>וְיָד</b> תִּהְיֶה לְךָ מִחוּץ לַמַּחֲנֶה <small>(דברים כג, יג)</small>, אִישׁ עַל <b>יָדוֹ</b> לְדִגְלֵיהֶם <small>(במדבר ב, יז)</small>, רַחֲבַת <b>יָדַיִם</b> <small>(בראשית לד, כא)</small>, וְהָאֲתֹנוֹת רֹעוֹת עַל <b>יְדֵיהֶם</b> <small>(איוב א, יד)</small>, רָעוּ אִישׁ אֶת <b>יָדוֹ</b> <small>(ירמיה ו, ג)</small>, <b>וְיָדֹת</b> מִזֶּה וּמִזֶּה אֶל מְקוֹם הַשָּׁבֶת <small>(מלכים א' י, יט)</small>, הידות האלו היו מקום סמיכת הזרועות מזה ומזה כשהיה יושב בכסא. רְאוּ חֶלְקַת יוֹאָב אֶל <b>יָדִי</b> <small>(שמואל ב' יד, ל)</small>, כלומר סמוך לגבולי ולמקומי, אֲשֶׁר עַל <b>יְדֵי</b> אַרְנוֹן <small>(שופטים יא, כו)</small> בְּלֶכְתּוֹ לְהָשִׁיב<b> יָדוֹ</b> בִּנְהַר פְּרָת <small>(שמואל ב' ח, ג)</small>, להשיב מקומו וגבולו. וכן תרגום יונתן <b>כַּד אֲזַל לְאַשְׁנָאָה תְּחוּמֵיהּ בִּנְהַר פְּרָת</b>. עִם אָרְבּוֹת <b>יָדָיו</b> <small>(ישעיה כה, יא)</small>, מקומותיו. וכבר פירשתיו בשרש <b>אָרַב</b> ידיו ממש. <b>יָד</b> חָזִית <small>(ישעיה נז, ח)</small>, כלומר במקום שראית ושבחרת אהבת משכבם. וַיִּקָּרֵא לָהּ <b>יַד</b> אַבְשָׁלֹם <small>(שמואל ב' יח, יח)</small>, כלומר מקומו ומצבהו שהציב על שמו, וְהִנֵּה מַצִּיב לוֹ<b> יָד</b> <small>(שמואל א' טו, יב)</small>, כלומר שמה מציב לו יד למערכותיו. וכן נקרא <b>צִיר</b> הדלת יד שְׁתֵּי <b>יָדוֹת</b> לַקֶּרֶשׁ הָאֶחָד <small>(שמות כו, יז)</small>, לִשְׁתֵּי <b>יְדֹתָיו</b> <small>(שמות כו, יט)</small>, לפי שהוא מקום לעמידת הדלת. וכן נקרא החלק יד שהוא מקום מוכן לאדם חלקו וְאַרְבַּע <b>הַיָּדֹת</b> יִהְיֶה לָכֶם <small>(בראשית מז, כד)</small>, מִמַּשְׂאֹת כֻּלָּם חָמֵשׁ<b> יָדוֹת</b> <small>(בראשית מג, לד)</small>, עֶשֶׂר <b>יָדוֹת</b> לִי בַמֶּלֶךְ <small>(שמואל ב' יט, מד)</small> <b>וְיָדָיו</b> לֹא שָׁטַף בַּמָּיִם <small>(ויקרא טו, יא)</small>, כל גופו רוצה לומר אלא לפי שנאמר ורחץ את <b>כָּל</b> בשרו יכול אף בית הסתרים כן תלמוד לומר וידיו מה ידיו בנראה אף כל גופו בנראה פרט ביה הסתרים. ולפי שהכח והגבורה ביד אמר על המכה הִנֵּה <b>יַד</b> י"י הוֹיָה <small>(שמות ט, ג)</small>, מִפְּנֵי<b> יָדְךָ</b> בָּדָד יָשַׁבְתִּי <small>(ירמיה טו, יז)</small>, <b>יָדִי</b> לַיְלָה נִגְּרָה וְלֹא תָפוּג <small>(תהלים עז, ג)</small>, <b>הֲיַד</b> י"י תִּקְצָר <small>(במדבר יא, כג)</small>, כחו ויכלתו, וַיַּרְא יִשְׂרָאֵל אֶת <b>הַיָּד</b> הַגְּדֹלָה <small>(שמות יד, לא)</small>, כָּבְדָה מְאֹד <b>יַד</b> הָאֱלֹהִים שָׁם <small>(שמואל א' ה, יא)</small>, וְהָיְתָה <b>יַד</b> י"י בָּכֶם וּבַאֲבֹתֵיכֶם <small>(שם יב, טו)</small>. וכל שאחריו <b>בי"ת</b> השמוש הוא מורה על המכה. וכן הנבואה שבאה בחזק ובכח הָיְתָה עָלַי יַד י"י <small>(יחזקאל לז, א)</small>, כֹה אָמַר י"י אֵלַי בְּחֶזְקַת <b>הַיָּד</b> <small>(ישעיה ח, יא)</small>, וַתְּהִי עָלָיו שָׁם <b>יַד</b> י"י <small>(יחזקאל א, ג)</small>, עַל <b>יְדֵי</b> דָּוִיד מֶלֶךְ יִשְׂרָאֵל <small>(עזרא ג, י)</small>, כלומר במצותו ובשליחותו. והיד מצאנוה בלשון נקבה ברוב ופעמים לשון זכר. וְהִנֵּה <b>יָד</b> שְׁלוּחָה אֵלָי וְהִנֵּה בוֹ מְגִלַּת סֵפֶר <small>(יחזקאל ב, ט)</small>, אַל יִרְפּוּ <b>יָדָיִךְ</b> <small>(צפניה ג, טז)</small>, וְזֶה יִכְתֹּב<b> יָדוֹ</b> לַי"י <small>(ישעיה מד, ה)</small>. ויש אומרים כי ידו חסר <b>בי"ת</b> השירות ופירוש יכתוב בידו לי"י.
<h3>ידד</h3>
<b>יַדּוּ</b> גוֹרָל <small>(יואל ד, ג)</small>, בפלס <b>רַבּוּ</b> מִשַּׂעֲרוֹת רֹאשִׁי <small>(תהלים סט, ה)</small>, <b>רַכּוּ</b> דְבָרָיו מִשֶּׁמֶן <small>(תהלים נה, כב)</small>, ופירושו השליכו. כן כתבוהו רבי יהודה ורבי יונה כי שרשו <b>יָדַד</b> בשקל <b>קַלּוּ</b> מִנְּשָׁרִים <small>(ירמיה ד, יג)</small>, <b>רַכּוּ</b> דְבָרָיו מִשֶּׁמֶן. ואדוני אבי ז"ל כתב ששרשו <b>יָדָה</b> מבנין <b>הפעיל</b> כמו <b>וַיַּדּוּ</b> אֶבֶן בִּי <small>(איכה ג, נב)</small>. <b>יְדִיד</b> י"י <small>(דברים לג, יב)</small>, אפשר שגזרתו כן בסמוך ובמוכרת כמו <b>גְּבִיר</b>, מֶה <b>לִידִידִי</b> בְּבֵיתִי <small>(ירמיה יא, טו)</small>, פירושם אהוב, אהובי. מַה <b>יְּדִידוֹת</b> מִשְׁכְּנוֹתֶיךָ <small>(תהלים פד, ב)</small>, אהובות. <b>והשם</b> נָתַתִּי אֶת <b>יְדִדוּת</b> נַפְשִׁי <small>(ירמיה יב, ז)</small>, את אהבת נפשי.
<h3>ידה</h3>
<b>יְדוּ</b> אֵלֶיהָ <small>(ירמיה נ, יד)</small>, פירושו השליכו. ורבי יהודה אמר כי מעיקר זה גָּמוּל יָדוֹ <b>הָדָה</b> <small>(ישעיה יא, ח)</small>, בתמורת ה<b>יו"ד</b> ב<b>ה"א</b>. <b>והפעל הכבד</b> [פִּעֵל] <b>לְיַדּוֹת</b> אֶת קַרְנוֹת הַגּוֹיִם <small>(זכריה ב, ה)</small>, להשליך. <b>וַיַּדּוּ</b> אֶבֶן בִּי <small>(איכה ג, נב)</small>, משפטו <b>וַיְיַּדּוּ</b>, פירושו וישליכו. ובהעדר <b>פ"א</b> הפעל נשארה תנועתה על <b>יו"ד</b> ה'<b>א</b>'<b>י</b>'<b>ת</b>'<b>ן</b>. ולדעת אדוני אבי ז"ל הוא מבנין <b>הפעיל</b> ומשפטו <b>וְיַיְּדּוּ</b>. <b>והפעל הכבד הנוסף</b> [הִפְעִיל] הוא בענין אחר <b>הוֹדִינוּ</b> לְּךָ אֱלֹהִים <small>(תהלים עה, ב)</small>, גַּם אֲנִי <b>אוֹדְךָ</b> בִכְלִי נֶבֶל <small>(תהלים עא, כב)</small>, <b>יוֹדוּ</b> שִׁמְךָ גָּדוֹל וְנוֹרָא <small>(תהלים צט, ג)</small>, <b>הוֹדוּ</b> לַי"י כִּי טוֹב <small>(תהלים קו, א)</small>, וַיַּעֲלֹז לִבִּי וּמִשִּׁירִי <b>אֲהוֹדֶנּוּ</b> <small>(תהלים כח, ז)</small>, עַל כֵּן עַמִּים <b>יְהוֹדֻךָ</b> <small>(תהלים מה, יח)</small>, <b>יְהוֹדֶה</b> לַתְּפִלָּה <small>(נחמיה יא, יז)</small>, ענין השבח וההודאה. <b>והשם</b> או מקור עַל <b>הֻיְּדוֹת</b> הוּא וְאֶחָיו <small>(נחמיה יב, ח)</small>, ובא דגש תמורת נח <b>הודות</b> כמו דגש אֵל <b>נוּלְּדוּ</b> לְהָרָפָא <small>(דברי הימים א' כ, ח)</small>, בְּיוֹם <b>הוּלֶּדֶת</b> אֹתָךְ <small>(יחזקאל טז, ד)</small>, ואף על פי שנכתבה ה<b>יו"ד</b> ב<b>הֻיְּדוּת</b> כי כן נכתבה ה<b>ו"ו</b> ב<b>נוּלְּדוּ לְהָרָפָא</b> שהיא <b>פ"א</b> הפעל ואף על פי כן נדגשה ה<b>למ"ד</b> לחסרון <b>פ"א</b> הפעל. וטוב מזה שנאמר כי דגש <b>הֻיְּדוּת</b> להדגיש ה<b>יו"ד</b> ולפאר קריאתה כי אינה דומה ל<b>ו"ו</b> נולדו כי ה<b>ו"ו</b> אף על פי שהיא נכתבת אינה נקראת והיא כאילו אינה ולפיכך נדגשה ה<b>למ"ד</b> לחסרונה אבל <b>יו"ד</b> <b>הֻיְּדוּת</b> היא נקראת אבל לא היתה קריאתה נכרת על הביאור אם לא נדגשה. ומשקל אחר <b>תּוֹדָה</b> וְקוֹל זִמְרָה <small>(ישעיה נא, ג)</small>. ולוקח השם ממנו <b>אוֹדֶה</b> אֶת י"י עַל כֵּן קָרְאָה שְׁמוֹ<b> יְהוּדָה</b> <small>(בראשית כט, לה)</small>. ולפי שעיקר מלכות ישראל וקרנם החזק יהודה נקראו כל ישראל יהודים וְאֶל <b>הַיְּהוּדִים</b> כִּכְתָבָם <small>(אסתר ח, ט)</small>, וְהֶחֱזִיקוּ בִּכְנַף אִישׁ <b>יְהוּדִי</b> <small>(זכריה ח, כג)</small>. וכן נתיחס לשון הקדש בו וְאַל תְּדַבֵּר אֵלֵינוּ <b>יְהוּדִית</b> <small>(ישעיה לו, יא)</small>. ונבנה פועל ממנו בשוב מהאומות לדת היהודים וְרַבִּים מֵעַמֵּי הָאָרֶץ <b>מִתְיַהֲדִים</b> <small>(אסתר ח, יז)</small>. וענין אחר<b> וּמוֹדֶה</b> וְעֹזֵב יְרֻחָם <small>(משלי כח, יג)</small>, וְגַם אֲנִי <b>אוֹדֶךָּ</b> <small>(איוב מ, יד)</small>, או יהיה אודך מענין השני. <b>יוֹדוּךָ</b> אַחֶיךָ <small>(בראשית מט, ח)</small>, פירוש יודו לך שאתה ראוי למלוך עליהם. <b>וההתפעל</b> <b>וְהִתְוַדָּה</b> אֲשֶׁר חָטָא עָלֶיהָ <small>(ויקרא ה, ה)</small>, <b>וְהִתְוַדּוּ</b> אֶת חַטָּאתָם אֲשֶׁר עָשׂוּ <small>(במדבר ה, ז)</small>, לשון הוידוי ידוע. ומזה הענין זְבַח לֵאלֹהִים <b>תּוֹדָה</b> <small>(תהלים נ, יד)</small>, הזבח שמתודה עליו עונותיו נקרא תודה, אבל לא היה לו תורת חטאת ואשם אלא תורת שלימים שה<b>תּוֹדָה</b> לא היתה נאכלת אלא ליום ולילה. ואף על פי שהיה בא הזבח הזה על עונות לא היה לו תורת חטאת ואשם לפי שהחטאת והאשם באים על עון מיוחד וזה הזבח היה אדם מביא אותו על כל עונותיו כשהיה רוצה להתודות ולשוב לדרך הטובה. ויש אומרים כי היה אדם מביא אותו הקרבן כשנעשה לו נס ולכן נקראת <b>תּוֹדָה</b> שהיה מודה לאל על הנס שנעשה לו. אִם עַל <b>תּוֹדָה</b> יַקְרִיבֶנּוּ וְהִקְרִיב עַל זֶבַח <b>הַתּוֹדָה</b> <small>(ויקרא ז, יב)</small>. שְׁתֵּי <b>תוֹדֹת</b> גְּדוֹלֹת <small>(נחמיה יב, לא)</small>, פירוש שני לחמי תודה שיהיו חמץ כמו שכתוב עַל <b>חַלֹּת</b> לֶחֶם חָמֵץ יַקְרִיב קָרְבָּנוֹ <small>(ויקרא ז, יג)</small>. ואמר גדולות כי במצה היו שלשה מינים <b>חַלּוֹת, רְקִיקִין</b> <b>וּרְבִיכָה</b>, וה<b>חָמֵץ</b> לא היה כי אם מין אחר, הנה מין החמץ כנגד שלשה מיני מצה לפיכך קורא אותם גדולות. ורבי יהודה ורבי יונה שָֹמוּ בענין אחר <b>שְׁתֵּי תוֹדֹת גְּדוֹלֹת</b> <b>וְהַתּוֹדָה</b> הַשֵּׁנִית <small>(נחמיה יב, לח)</small> ופירשם רבי יונה לשון קהלה וקהלות. ורבותינו ז"ל פירשו כמו שכתבתי, שאמרו במשנה פרק שני דשבועות <small>(משנה א יד ע"א)</small> — אין מוסיפין על העיר ועל העזרות אלא בבית דין של שבעים ואחד ובשתי תודות ובשיר ובית דין מהלכין ושתי תורות אחריהן.....הפנימית נאכלת והחיצונה נשרפת וכו'. וקאמר בגמרא <small>(משנה א טו ע"א)</small> תנא שתי תודות שאמרו בלחמן ולא בבשרן. מנא הני מילי? דאמר קרא ואעמידה שתי תודות גדולות.
<h3>ידע</h3>
וּשְׁמוּאֵל טֶרֶם <b>יָדַע</b> אֶת י"י <small>(שמואל א' ג, ז)</small>, וְלֹא <b>יָדַע</b> יַעֲקֹב <small>(בראשית לא, לב)</small>, לֹא <b>יָדַעְתִּי</b> אֶת י"י <small>(שמות ה, ב)</small>, הַמַּעְתִּיק הָרִים וְלֹא <b>יָדָעוּ</b> <small>(איוב ט, ה)</small>, וְהָאָדָם <b>יָדַע</b> אֶת חַוָּה <small>(בראשית ד, א)</small>, וְכָל אִשָּׁה <b>יֹדַעַת</b> אִישׁ <small>(במדבר לא, יז)</small>, אֲשֶׁר לֹא <b>יָדְעוּ</b> אִישׁ <small>(בראשית יט, ח)</small>, יָדַעְתִּ [<b>יָדַעְתִּי</b>] כִּי כֹל תּוּכָל <small>(איוב מב, ב)</small>, וְאַתָּה אָמַרְתָּ <b>יְדַעְתִּיךָ</b> בְשֵׁם <small>(שמות לג, יב)</small>. <b>וְאֵדָעֲךָ</b> לְמַעַן אֶמְצָא חֵן בְּעֵינֶיךָ <small>(שמות לג, יג)</small>. לֹא<b> יָדַעְתִּי</b> נַפְשִׁי שָׂמַתְנִי <small>(שיר השירים ו, יב)</small>, פירוש לא הדגשתי בעצמי עד ששמתני מרכבות עמי נדיב, וכן <b>הַמַּעְתִּיק הָרִים וְלֹא יָדָעוּ</b> לא הדגישו עד שהעתיקם. וכן תְּבוֹאֵהוּ שׁוֹאָה לֹא <b>יֵדָע</b> <small>(תהלים לה, ח)</small>, מָה אָדָם <b>וַתֵּדָעֵהוּ</b> <small>(תהלים קמד, ג)</small>, כלומר שאתה משגיח עליו ופונה על עונו. <b>והשם</b> כִּי מָלְאָה הָאָרֶץ <b>דֵּעָה</b> אֶת י"י <small>(ישעיה יא, ט)</small>, או הוא <b>מקור</b> והוא הנכון מפני מלת את. וכן <b>לְדֵעָה</b> מַה יֵּעָשֶׂה לוֹ <small>(שמות ב, ד)</small>, <b>מקור</b>. וְרָעוּ אֶתְכֶם <b>דֵּעָה</b> וְהַשְׂכֵּיל <small>(ירמיה ג, טו)</small>, <b>שם</b>. והקבוץ תְּמִים <b>דֵּעוֹת</b> עִמָּךְ <small>(איוב לו, ד)</small>, ובלא <b>ה"א</b> הנקבה <b>דֵּעַ</b>, אֶשָּׂא <b>דֵעִי</b> לְמֵרָחוֹק <small>(איוב לו, ג)</small>, והקבוץ מִפְלְאוֹת תְּמִים <b>דֵּעִים</b> <small>(איוב לז, טז)</small>. ומשקל אחר <b>וְדַעַת</b> לְנַפְשְׁךָ יִנְעָם <small>(משלי ב, י)</small>, <b>וְדַעַת</b> מֵחָרוּץ נִבְחָר <small>(משלי ח, י)</small>, <b>וְדַעַת</b> שְׂפָתַי בָּרוּר מִלֵּלוּ <small>(איוב לג, ג)</small>, ופירושו ודעת ברור שפתי מללו. וככר כתבנו הדומים לו בחלק הדקדוק. ובא בלשון נקבה יְשֹׁטְטוּ רַבִּים וְתִרְבֶּה <b>הַדָּעַת</b> <small>(דניאל יב, ד)</small>, פְּלִאָיה [פְּלִיאָה]<b> דַעַת</b> מִמֶּנִּי <small>(תהלים קלט, ו)</small>. ומשקל אחר <b>מַדָּע</b> וְהַשְׂכֵּל <small>(דניאל א, יז)</small>, ויתכן ששרשו <b>נָדַע</b> בראית הארמית <b>מִנְדַע</b> <b>תִּנְדַּע</b> <small>(דניאל ה, יב)</small>, או יהיה שרשו <b>יָדַע</b> בפלס <b>מַצָּב, מַצָּע</b>, ופירוש וּמְבִינֵי <b>מַדָּע</b> <small>(דניאל א, ד)</small>, מחשבה שהיו מבינים מה שבלב האדם במעט רמז. וכן גַּם <b>בְּמַדָּעֲךָ</b> מֶלֶךְ אַל תְּקַלֵּל <small>(קהלת י, כ)</small>, במחשבתך. ואמרו במלת <b>מַדּוּעַ</b> שהוא מורכב מן <b>מַה דּוּע</b> ונבלעה ה<b>ה"א</b> ו<b>דוּעַ</b> בשקל <b>בוּל</b> הָרִים <small>(איוב מ, כ)</small>, שהוא כמו <b>יְבוּל</b>, ועוד נזכרנו בשרש <b>מָדַע</b>. <b>והנפעל</b> לֹא<b> נוֹדַע</b> מִי הִכָּהוּ <small>(דברים כא, א)</small>, וְלֹא<b> נוֹדַע</b> כֹּחוֹ <small>(שופטים טז, ט)</small>, <b>וְנוֹדַע</b> י"י לְמִצְרַיִם <small>(ישעיה יט, כא)</small>, וּשְׁמִי י"י לֹא <b>נוֹדַעְתִּי</b> <small>(שמות ו, ג)</small>, פירושו ובשמי י"י לא נודעתי. כִּי <b>נוֹדַע</b> דָּוִד וַאֲנָשִׁים אֲשֶׁר אִתּוֹ <small>(שמואל א' כב, ו)</small>, כלומר נודע ונתפרסם באי זה מקום היו. <b>יִוָּדַע</b> לַי"י <small>(זכריה יד, ז)</small>, <b>יִוָּדַע</b> כְּמֵבִיא לְמָעְלָה <small>(תהלים עד, ה)</small>. ופירש הפסוק אומר בנין ביתך שנבנה להוד ולתפארת כי כל מי שהיה מביא קרדום בסבך עץ בעצי הלבנון לחטוב הארזים ולהביאם לבנין הבית היה נודע כאילו מביאם למעלה לפני כסא הכבוד, ועתה <b>פִּתּוּחֵי</b> הזהב שעל הקירות בכשיל וכלפות יהלומון הצרים ומחללים משכן שמך בחרות אפך על עמך. כן פירש אדוני אבי ז"ל. וּמְעַקֵּשׁ דְּרָכָיו <b>יִוָּדֵעַ</b> <small>(משלי י, ט)</small>, וְאַחֲרֵי <b>הִוָּדְעִי</b> סָפַקְתִּי עַל יָרֵךְ <small>(ירמיה לא, יח)</small>, פירוש אחרי שהכרתי בעצמי והכרתי המעשים הרעים שעשיתי נחמתי בי וספקתי על ירך. <b>וההתפעל</b> <b>בְּהִתְוַדַּע</b> יוֹסֵף <small>(בראשית מה, א)</small>, בַּמַּרְאָה אֵלָיו <b>אֶתְוַדָּע</b> <small>(במדבר יב, ו)</small>. <b>והפעל הכבד</b> [הִפְעִיל] וְאַתָּה לֹא<b> הוֹדַעְתַּנִי</b> <small>(שמות לג, יב)</small>, <b>הוֹדִיעוּ</b> בָעַמִּים <small>(תהלים קה, א)</small>, <b>הוֹדַע</b> אֶת יְרוּשָׁלַם <small>(יחזקאל טז, ב)</small>, לִמְנוֹת יָמֵינוּ כֵּן<b> הוֹדַע</b> <small>(תהלים צ, יב)</small>, וְגָבֹהַּ מִמֶּרְחָק <b>יְיֵדָע</b> <small>(תהלים קלח, ו)</small>. וכבר כתבנו דקדוקו בחלק הדקדוק בשרשו ובשרש <b>יטב</b>, ופירשו אדוני אבי ז"ל כך כי רם י"י ושפל יראה כלומר רם הוא בשמים ויראה השפל בארץ וגבוה הוא וממרחק <b>יְיֵדָע</b> מהשמים ידע הנסתרות ויודיעם למי שירצה. וְאֶת הַנְּעָרִים <b>יוֹדַעְתִּי</b> <small>(שמואל א' כא, ג)</small>, כמו <b>הוֹדַעְתִּי</b> או יהיה מבנין פעל כבד. <b>ושלא נזכר פעלו מבנין הפעיל</b> [הָפְעַל] אוֹ <b>הוֹדַע</b> אֵלָיו חַטָּאתוֹ <small>(ויקרא ד, כג)</small>, והחלם תמורת שורק. <b>והפעל הדגוש</b> [פִּעֵל] יִדַּעְתָּהַ שַּׁחַר [<b>יִדַּעְתָּה</b> הַשַּׁחַר] מְקֹמוֹ <small>(איוב לח, יב)</small>, אַלּוּפִי <b>וּמְיֻדָּעִי</b> <small>(תהלים נה, יד)</small>, כלומר שהודעתי אותו סודי ומצפוני. וכן<b> וּמְיֻדָּעָיו</b> וְכֹהֲנָיו <small>(מלכים ב' י, יא)</small>, כלם ענין ידיעה וידוע הוא. ובהם בענין ההכרה וההרגשה. וכן אשר הם בענין המשגל, והכל ענין אחר ענין ידיעה. ולפי שקרוב האדם ואשר הוא ממשפחתו יודעו ומכירו נקרא בן המשפחה <b>מוֹדָע</b>, וּלְנָעֳמִי מֹידַע [<b>מוֹדַע</b>] לְאִישָׁהּ <small>(רות ב, א)</small>,<b> וּמֹדָע</b> לַבִּינָה תִקְרָא <small>(משלי ז, ד)</small>, הֲלֹא בֹעַז <b>מֹדַעְתָּנוּ</b> <small>(רות ג, ב)</small>, חסר <b>מ"ם</b> הקשור ומשפטו ממודעתנו, כלומר ממשפחתינו, וקמץ ה<b>תי"ו</b> מקום צירי. ויהיה שם המשפחה <b>מוֹדַעַת</b> בשקל <b>מוֹלֶדֶת</b>. <b>ושָֹם</b> רבי יהודה בענין אחר <b>וַיֹּדַע</b> בָּהֶם אֵת אַנְשֵׁי סֻכּוֹת <small>(שופטים ח, טז)</small>. וכן רבי יונה כתבו בענין אחר. וכתב בו עוד וּבְקֶרֶב כְּסִילִים <b>תִּוָּדֵעַ</b> <small>(משלי יד, לג)</small>, והוא ענין שמפרשים בהן מענין שבירה ואיבוד. וכן מפרשים מזה <b>וִידוּעַ</b> חֹלִי <small>(ישעיה נג, ג)</small>, שבור החולי. וכן <b>וַיֵּדַע</b> אַלְמְנוֹתָיו וְעָרֵיהֶם הֶחֱרִיב <small>(יחזקאל יט, ז)</small>. ותרגום יונתן <b>וְאַצְדֵי בִּרְנְיָתֵיהּ</b>. וּמְעַקֵּשׁ דְּרָכָיו<b> יִוָּדֵעַ</b> <small>(משלי י, ט)</small>. וכן פירש רבי יונה מזה לִמְנוֹת יָמֵינוּ כֵּן<b> הוֹדַע</b> <small>(תהלים צ, יב)</small>, כלומר לפי ימי חיינו יסרנו, אמר דרך בקשה אלהי אל תרבה מוסרינו, כי ימי חיינו מועטים אך יסרנו לפי ימי חיינו. ואין צורך להוציא אלו המלות מענינם, כי פירוש <b>וְיֹדַע</b> בהם שהודיע להם פשעם ועונם בהם ועל שם סוכות שהיתה שם העיר שבטחו בה שהיתה בצורה יסרם בקוצים <b>שֶׁשְּׁמָם</b> סכות כמו הַתְמַלֵּא <b>בְשֻׂכּוֹת</b> עוֹרוֹ <small>(איוב מ, לא)</small>, וכן <b>וּבְקֶרֶב כְּסִילִים תִּוָּדֵעַ</b> הפך בלב נבון תנוח הכמה, כי החכמה שהיא בלב אדם נבון ומשכיל תנוח בו ולא יודיע עצמו שהוא חכם ואינו מדבר בוז ומוציאה בכל מקום שהוא כי אם לעת הצורך, אבל דבר חכמה בקרב כסילים יודיעו אותה לכל אדם כלומר שהם יודעים כך וכך. וזה דומה למה שאמרו רבותינו ז"ל <small>(בבא מציעא פה ע"ב)</small>, אסתירא בלגינא קיש קיש קריא. ופירוש <b>לִמְנוֹת יָמֵינוּ כֵּן הוֹדַע</b> למנין ימינו שהם קצרים ושבו ומעטו מאלף שנים עד שבעים, כמו שכתוב יְמֵי שְׁנוֹתֵינוּ בָּהֶם <b>שִׁבְעִים</b> שָׁנָה <small>(תהלם צ, י)</small> עזרנו בלימוד החכמה והודיענו דרכיה ואז נביא ונקנה לבב הכמה בעזרתך, כמו שאמר דְּרָכֶיךָ י"י <b>הוֹדִיעֵנִי</b> <small>(תהלם כה, ד)</small>. ופירוש <b>יִוָּדַע כְּמֵבִיא לְמָעְלָה</b> כמו שפירשנו. ופירוש וידע אלמנותיו ועריהם החריב כתב אדוני אבי ז"ל בו <b>וַיֵּדַע</b> אָדָם עוֹד אֶת אִשְׁתּוֹ <small>(בראשית ד, כה)</small>, כלומר היה הורג האנשים ושוכב עם אלמנותיהם, וזהו <b>ועריהם החריב</b> כי לא החריב הוא עריהם בידים אך זה שהיה עושה היה חורבן עולם. וכן נאמר עליו בדברי הימים וְתֹעֲבֹתָיו אֲשֶׁר עָשָׂה <small>(דברי הימים ב' לו, ח)</small>. וכן <b>וִידוּעַ חֹלִי</b> שהוא ידוע ומוחזק לכל כי הוא בעל חליים. ופירוש <b>וּמְעַקֵּשׁ דְּרָכָיו יִוָּדֵעַ</b> אמר הלך בתם ילך בטח מי שהולך תמים ילך בטח ולא יפחד מבני אדם אך <b>וּמְעַקֵּשׁ דְּרָכָיו יִוָּדֵעַ</b> ויתפרסם לבני אדם ולא יוכל להתכסות מהם במעשיו הרעים ולא יוכל להיות בטח. וכן <b>וּמוֹדִיעִים</b> לְהַלֵּל <small>(דברי הימים ב' כג, יג)</small>, פירוש שהיו יודעים לשורר ולתהלל היטב ומודיעים לשאר אחיהם הלוים. אוֹב אוֹ <b>יִדְּעֹנִי</b> <small>(ויקרא כ, כז)</small>, פירשו רבותינו ז"ל <small>(סנהדרין סה ע"ב)</small>, זה המניח עֶצֶם יְדוּעַ בפיו ומדבר מאליו. ופירוש ידוע חיה ששמה ידוע.
<h3>יהב</h3>
הַשְׁלֵךְ עַל י"י <b>יְהָבְךָ</b> <small>(תהלים נה, כג)</small>, כלומר אשר נתן לך ער היום השלך עליו צרכך והוא יכלכלך כמו שכלכלך עד הנה. או יהבך שם כלומר מתנותיך השלך אל י"י והוא יכלכלך. ורבותינו ז"ל פירשוהו לשון משא וטעינה. לקחוהו מלשון ארמי באמרם <small>(ראש השנה כו ע"ב)</small> לא הוו ידעי רבנן מאי השלך עלי ידהבך שמעוה לההוא טייעא דקאמר לההוא גברא שקול יהביך ושדי אגמלאי. <b>הָבָה</b> נֵרְדָה וְנָבְלָה שָׁם שְׂפָתָם <small>(בראשית יא, ו)</small>, <b>הָבָה</b> נִלְבְּנָה לְבֵנִים <small>(בראשית יא, ג)</small>, <b>הָבָה</b> נָּא אָבוֹא אֵלַיִךְ <small>(בראשית לח, טז)</small>, כלומר תן עזור או עצה. ונסמכה המלה הזאת לנקבה ולרבים ואף על פי שהוא לשון זכר לפי שאינה צווי ממש על נתינת הדבר לפיכך שמו המלה במקום מקור או שם כאילו אמר צריך הדבר הזה לתת בו עצה או נתינת עצה או עזר והרגילו המלה על ענין הזמנה וזירוז אחד לחבירו על המעשה. וכן לשון הליכה בזה הענין כמו <b>לְכָה</b> נָּא אֲנַסְּכָה בְשִׂמְחָה <small>(קהלת ב, א)</small>, <b>לְכוּ</b> וְנִמְכְּרֶנּוּ לַיִּשְׁמְעֵאלִים <small>(בראשית לז, כו)</small>, <b>לְכָה</b> נַשְׁקֶה אֶת אָבִינוּ יַיִן <small>(בראשית יט, לב)</small>, <b>לְכוּ</b> וְנַחְשְׁבָה עַל יִרְמְיָהוּ מַחֲשָׁבוֹת <small>(ירמיה יח, יח)</small>,<b> לְכוּ</b> וְנַכֵּהוּ בַלָּשׁוֹן <small>(שם)</small>. ולפי שההליכה זירוז והישיבה עצלה נאמר הזירוז בלשון הליכה. אָהֲבוּ<b> הֵבוּ</b> <small>(הושע ד, יח)</small>, פירוש אהבו תמיד לומר תנו, <b>הָבִי</b> הַמִּטְפַּחַת אֲשֶׁר עָלַיִךְ <small>(רות ג, טו)</small>, כלומר הבי אותה לאחד שיאחז עמך בה כדי לשום בה השעורים.
<h3>יהר</h3>
זֵד <b>יָהִיר</b> לֵץ שְׁמוֹ <small>(משלי כא, כד)</small>, גֶּבֶר <b>יָהִיר</b> וְלֹא יִנְוֶה <small>(חבקוק ב, ה)</small>, פירוש גם רוח כ הוא יודע ועושה הרע בזדון בגסות הרוח. וכן בדברי רבותינו ז"ל <small>(סנהדרין צח ע"א)</small> אי בטלי יהירי בטלי אמגושי.
<h3>יום</h3>
מלת יוֹם ידוע, פעמים היא ומן היות השמש על הארץ לבד, כמו וַיִּקְרָא אֱלֹהִים לָאוֹר<b> יוֹם</b> <small>(בראשית א, ה)</small>, כָּל <b>הַיּוֹם</b> הַהוּא וְכָל הַלָּיְלָה <small>(שמות י, יג)</small>, וכן רבים, ופעמים כולל היום והלילה וַיְהִי עֶרֶב וַיְהִי בֹקֶר <b>יוֹם</b> אֶחָד <small>(בראשית א, ה)</small>, שָׁמוֹר אֶת <b>יוֹם</b> הַשַּׁבָּת לְקַדְּשׁוֹ <small>(דברים ה, יב)</small>, וכמוהם רבים. ובהכפל ה<b>מ"ם</b> יורה על זמן השמש לבדו, אוֹ <b>יוֹמָם</b> וָלַיְלָה <small>(במדבר ט, כא)</small>, <b>יוֹמָם</b> יְצַוֶּה י"י חַסְדּוֹ <small>(תהלים מב, ט)</small>, לֹא יָמִישׁ עַמּוּד הֶעָנָן <b>יוֹמָם</b> <small>(שמות יג, כב)</small>, וכן כולם. אוֹ<b> יוֹמַיִם</b> <small>(שמות כא, כא)</small> פירושו שני ימים. והקבוץ<b> יָמִים</b> רַבִּים <small>(אסתר א, ד)</small>. ושב הנח שהיה עם החלם במלת <b>יוֹם</b> קמץ גדול ברבים. וכן <b>רֹאשׁ רֹאשִׁים</b>, אבל בהסמכו יאבד הנח מה שאין כן בְּרָאשִׁים כי הוא נכתב בו הנח, כָּל <b>יְמֵי</b> אֲשֶׁר יִשְׁכֹּן הֶעָנָן <small>(במדבר ט, יח)</small>, שְׁנָתַיִם <b>יָמִים</b> <small>(בראשית מא, א)</small>, פירושו שנים שלמים, וכן חֹדֶשׁ <b>יָמִים</b> <small>(בראשית כט, יד)</small>, כי לא תשלם לנו החדש והשנה כי אם ביום שלם לא במקצת היום, ולפיכך נקראה השנה ימים. תֵּשֵׁב הַנַּעֲרָ אִתָּנוּ <b>יָמִים</b> אוֹ עָשׂוֹר <small>(בראשית כד, נה)</small>, פירוש שנה או עשרה חדשים. וכן אוֹ <b>יֹמַיִם</b> אוֹ חֹדֶשׁ אוֹ <b>יָמִים</b> <small>(במדבר ט, כב)</small>, <b>יָמִים</b> תִּהְיֶה גְאֻלָּתוֹ <small>(ויקרא כה, כט)</small>, לְמוֹעֲדָהּ <b>מִיָּמִים יָמִימָה</b> <small>(שמות יג, י)</small>, משנה לשנה, עֲשֶׂרֶת כֶּסֶף <b>לַיָּמִים</b> <small>(שופטים יז, י)</small>, לשנה. ויש מפרשים כן לִשְׁלשֶׁת <b>יָמִים</b> מַעְשְׂרֹתֵיכֶם <small>(עמוס ד, ד)</small>, כמו שנאמר מִקְצֵה <b>שָׁלשׁ שָׁנִים</b> תּוֹצִיא אֶת כָּל מַעְשַׂר תְּבוּאָתְךָ <small>(דברים יד, כח)</small> כלומר אף על פי שתביאו זבחיכם כראוי מה יועילו אחר שתרבו לפשוע כמו שאמר במקום אחר אֲנִי י"י...שֹׂנֵא גָזֵל בְּעוֹלָה <small>(ישעיה סא, ח)</small>. אֲשֶׁר יָשַׁב דָּוִד בִּשְׂדֵה פְלִשְׁתִּים<b> יָמִים</b> וְאַרְבָּעָה חֳדָשִׁים <small>(שמואל א' כז, ז)</small>, שנה וארבעה חדשים. אבל קשה הוא לפרש זה ימים שנה כי היאך היו כל הענינים ההם אשר היה לשאול עם דוד בח' חדשים? כי שתי שנים מלך שאול לבד. ויש לפרש כי ארבעה חדשים וימים מן החדש החמשי היה בשדה פלשתים ולא זכר מנין הימים. וכן אמר התרגום <b>יוֹמִין...וְאַרְבְּעָא יַרְחִין</b>. ועדיין נשארה שאלה מה שאמר אבישי אֲשֶׁר הָיָה אִתִּי זֶה <b>יָמִים</b> אוֹ זֶה <b>שָׁנִים</b> <small>(שמואל א' כט, ג)</small>, ויש לפרשו אשר היה אתי זה ימים ואני מכירו לטובה כאילו היה אתי זה שנים. ויאמר <b>יוֹם</b> על העת <b>בְּיוֹם</b> הַכֹּתִי כָל בְּכוֹר <small>(במדבר ח, יז)</small>, פירוש בעת, <b>יוֹם</b> צָעַקְתִּי בַלַּיְלָה נֶגְדֶּךָ <small>(תהלים פח, ב)</small>, וְהָיָה <b>בַּיּוֹם</b> הַהוּא שֹׁרֶשׁ יִשַׁי אֲשֶׁר עֹמֵד לְנֵס עַמִּים <small>(ישעיה יא, י)</small>, וְחָרָה אַפִּי בוֹ <b>בַיּוֹם</b> הַהוּא <small>(דברים לא, יז)</small>, <b>הַיּוֹם</b> הַזֶּה יוֹם בְּשֹׂרָה <small>(מלכים ב' ז, ט)</small>. ופעמים יבא עליו <b>כ"ף</b> האמתי הִשָּׁבְעָה לִּי <b>כַּיּוֹם</b> <small>(בראשית כה, לג)</small>, כלומר העת הזאת. וכן כִּי אֹתוֹ <b>כְהַיּוֹם</b> תִּמְצְאוּן אֹתוֹ <small>(שמואל א' ט, יג)</small>, כלומר זאת השעה תמצאון אותו. וכן קַטֵּר יַקְטִירוּן <b>כַּיּוֹם</b> הַחֵלֶב <small>(שמואל א' ב, טז)</small>. אבל וַיְהִי <b>כְּהַיּוֹם</b> הַזֶּה וַיָּבֹא הַבַּיְתָה <small>(בראשית לט, יא)</small>, היא <b>כ"ף</b> הדמיון ופירושו ויהי יום אחד כהיום ויבא הביתה לעשות מלאכתו כי היו לו ימים קבועים לעשות מלאכה בבית או לחשוב חשבונות. ויתחבר יום בלשון נקבות זְכֹר<b> יְמוֹת</b> עוֹלָם <small>(דברים לב, ז)</small>. כִּי מֵי נֹחַ זֹאת לִי <small>(ישעיה נד, ט)</small>, נמצא במקצת ספרים מדויקים מלה אחת. וכן תרגום יונתן<b> כְּיוֹמֵי נחַ</b>.
<h3>יָוֵן</h3>
מִטִּיט <b>הַיָּוֵן</b> <small>(תהלים מ, ג)</small>, בשקל <b>עָקֵב</b>. ובסמוך טָבַעְתִּי <b>בִּיוֵן</b> מְצוּלָה <small>(תהלים סט, ג)</small>, ענינו כמו טיט ואף על פי שנסמך אליו. וכן אַדְמַת עָפָר <small>(דניאל יב, ב)</small>.
<h3>יון</h3>
ב<b>ו"ו</b> נעלמת בקריאה עֵינָיו <b>כְּיוֹנִים</b> עַל אֲפִיקֵי מָיִם <small>(שיר השירים ה, יב)</small>, פירושו כעיני יונים, עֵינַיִךְ <b>יוֹנִים</b> <small>(שיר השירים א, טו)</small>, פירושו עיניך כעיני יונים, <b>וְכַיּוֹנִים</b> אֶל אֲרֻבֹּתֵיהֶם <small>(ישעיה ס, ח)</small>, <b>כְּיוֹנֵי</b> הַגֵּאָיוֹת כֻּלָּם הֹמוֹת <small>(יחזקאל ז, טז)</small>, <b>וְכַיּוֹנִים</b> הָגֹה נֶהְגֶּה <small>(ישעיה נט, יא)</small>. הנפרד לא מצאנו הזכר. והנקבה בני יוֹנָה <small>(ויקרא יב, ח)</small>, <b>יוֹנָתִי</b> בְּחַגְוֵי הַסֶּלַע <small>(שיר השירים ב, יד)</small>. ואמר בני יונה לפי שהקטנים מן היונים הם הכשרים לקרבן. אבל הנפרד הזכר נאמר מן יונים <b>יוֹן</b>, כמו מן <b>תּוֹרִים תֹּר</b>. וכן מצאנו בדברי רבותינו ז"ל <small>(סנהדרין כה ע"א)</small> אי תקדמיה יונך ליון.
<h3>יזם</h3>
כֹּל אֲשֶׁר <b>יָזְמוּ</b> לַעֲשׂוֹת <small>(בראשית יא, ו)</small>, פירוש כל אשר חשבו. וענין <b>יָזַם</b> ו<b>זָמַם</b> אחד הם.
<h3>יזן</h3>
סוּסִים מְוֻזָּנִים [<b>מְיֻזָּנִים</b>] <small>(ירמיה ה, ח)</small>, ענינו כמו מזויינים מן כלי זין. ורבי יעקב בן אלעזר כתבו בענין מזון.
<h3>יזע</h3>
לֹא יַחְגְּרוּ<b> בַּיָּזַע</b> <small>(יחזקאל מד, יח)</small>, במקום הזיעה. ולשון זיעה ידוע בדברי רבותינו ז"ל. ואמרו <small>(זבחים יח ע"ב)</small> מאי לא יחגרו ביזע? אמר אביי לא יחגרו במקום שמזיעין. כדתניא כשהן חוגרין אין חוגרין לא למטה ממתניהם ולא למעלה מאציליהם אלא כנגד אצילי ידיהן. וכן תרגום יונתן <b>וְלָא יְזַרְזוּן עַל חַרְצֵיהוֹן אֱלָהֵין עַל לְבָבֵיהוֹן יֵיסָרוּן</b>. <b>בְּזֵעַת</b> אַפֶּיךָ תֹּאכַל לֶחֶם <small>(בראשית ג, יט)</small>, כלומר בעמל גדול, כי ביגיעה תצא זיעת הפנים.
<h3>יחד</h3>
בִּקְהָלָם אַל <b>תֵּחַד</b> כְּבֹדִי <small>(בראשית מט, ו)</small>, זכרתי אותו בשער <b>אָחַד</b>. רַךְ<b> וְיָחִיד</b> לִפְנֵי אִמִּי <small>(משלי ד, ג)</small>, וְרַק הִיא <b>יְחִידָה</b> <small>(שופטים יא, לד)</small>, ידוע. והם מענין אחד. ונקראת הנשמה חידה, מִיַּד כֶּלֶב <b>יְחִידָתִי</b> <small>(תהלים כב, כא)</small>, לפי שהיא יחידה כנגד חלקי הגוף וכחותיו שהם רבים ואינם ממינה.<b> יַּחַד</b> יָבֹאוּ גְדוּדָיו <small>(איוב יט, יב)</small>, <b>וְיַחְדָּו</b> יִהְיוּ תַמִּים אֶל רֹאשׁוֹ <small>(שמות לו, כט)</small>, וגם זה מענין אחד כי כשיתחברו רבים נראים כאחד. ועל דעתי כי זו <b>יַחְדָּו</b> הוא סימן הרבים על יחיד כמו <b>עָלָיו</b>,<b> אֵלָיו</b>. ואף על פי שאין בו <b>יו"ד</b> ברוב הרי מצאנו עָלָו [עָלָיו] בַּשָּׁמַיִם יַרְעֵם <small>(שמואל א' ב, י)</small> בלא <b>יו"ד</b>. וכן יחדיו נמצאו ב<b>יו"ד</b> שלשה,<b> יַחְדָּיו</b> נָפְלוּ שְׁנֵיהֶם <small>(ירמיה מו, יב)</small>, כִּי גַם הֵמָּה הִפְנוּ נָסוּ <b>יַחְדָּיו</b> <small>(ירמיה מו, כא)</small>, כִּי מַלְכָּם בַּגּוֹלָה יֵלֵךְ כֹּהֲנָיו וְשָׂרָיו <b>יַחְדָּיו</b> <small>(ירמיה מט, ג)</small>, ולפי שנתקבץ בו היחידות והרבוי נאמר כן. <b>והפעל הכבד</b> [פִּעֵל] <b>יַחֵד</b> לְבָבִי לְיִרְאָה שְׁמֶךָ <small>(תהלים פו, יא)</small>. בַּרְזֶל בְּבַרְזֶל <b>יָחַד</b> <small>(משלי כז, יז)</small> כתבנוה בשרש <b>חָדָה</b>.
<h3>יחל</h3>
[פִּעֵל] <b>וְיִחֲלוּ</b> לְקַיֵּם דָּבָר <small>(יחזקאל יג, ו)</small>, <b>וְיִחֲלוּ</b> כַמָּטָר לִי <small>(איוב כט, כג)</small>, כַּאֲשֶׁר<b> יִחַלְנוּ</b> לָךְ <small>(תהלים לג, כב)</small>, וְלֹא <b>יְיַחֵל</b> לִבְנֵי אָדָם <small>(מיכה ה, ו)</small>, <b>יַחֵל</b> יִשְׂרָאֵל אֶל י"י <small>(תהלים קל, ו)</small>. זכר דבר לעבדך עַל אֲשֶׁר <b>יִחַלְתָּנִי</b> <small>(תהלים קיט, מט)</small>, יוצא לשלישי רצה לומר נתת לי תוחלת שאמרת לי שאיחל לך, וכן ויחלו לקיים דבר רצה לומר שנותנים תוחלת לעם לקיים דבר נבואתם אשר הוא שוא וכזב. <b>וַיָּחֶל</b> עוֹד <small>(בראשית ח, י)</small>, משפטו <b>וַיִּיָחֶל</b>, ובא על דרך <b>וַיַּבְּשֵׁהוּ</b> <small>(נחום א, ד)</small>. או יהיה ויחל משרש <b>חיל</b> כמו שכתבנו אותו בשערו. לִי שָׁמְעוּ <b>וְיִחֵלּוּ</b> <small>(איוב כט, כא)</small>, בא כן בהפסק כמו הֵיטִיבוּ כָּל אֲשֶׁר <b>דִּבֵּרוּ</b> <small>(דברים ה, כה)</small>, ודגש ה<b>למ"ד</b> לתפארת המלה כמו <b>חדלו</b> פְרָזוֹן בְּיִשְׂרָאֵל <b>חָדֵלּוּ</b> <small>(שופטים ה, ז)</small>, ונחה <b>פ"א</b> הפעל והוסב החירק ב<b>ו"ו</b> כמנהג אותיות השימוש עם ה<b>יו"ד</b> ברוב. <b>והנפעל</b> וַתֵּרֶא כִּי <b>נוֹחֲלָה</b> אָבְדָה תִּקְוָתָהּ <small>(יחזקאל יט, ה)</small>, פירוש כי עמדה ימים רבים בתוחלת והנה אבדה תקותה. וכן <b>וַיִּיָּחֶל</b> עוֹד שִׁבְעַת יָמִים <small>(בראשית ח, יב)</small>, שעמד בתוחלת השבעה ימים הראשונים ועוד שבעת ימים אחרים. ואדוני אבי ז"ל פירוש ותרא כי <b>נוֹחֲלָה</b> בהפך התוחלת כלומר כי אבדה תוחלתה. וכן אמר כי <b>וַיִּיָּחֶל עוֹד שִׁבְעַת יָמִים</b> אינו מבנין נפעל כי אם מבנין התפעל ומשפטו <b>וַיִּתְיָחֶל</b> ולולי ה<b>חי"ת</b> היה נדגש, כי לא יהיה בבנין אחר דבר והפכו כי אם בשני בנינים <b>יְשַׁרֵּשׁ</b> ו<b>יַשְׁרֵשׁ</b>. ואחר שהנפעל מזה ענינו בהפך התוחלת ראוי להיות <b>וַיִּיָּחֶל</b> מבנין התפעל. וטוב היה מה שאמר אם ה<b>יו"ד</b> היתה פחותה, אבל מצאנוה קמוצה כמשפט ה<b>א"י"ת"ן</b> מבנין נפעל כמו שכתבנו בחלק הדקדוק. <b>והפעל הכבד</b> [הִפְעִיל] הֵן<b> הוֹחַלְתִּי</b> לְדִבְרֵיכֶם <small>(איוב לב, יא)</small>, <b>וְהוֹחַלְתִּי</b> כִּי לֹא יְדַבֵּרוּ <small>(איוב לב, טז)</small>, לֹא כֵן <b>אֹחִילָה</b> לְפָנֶיךָ <small>(שמואל ב' יח, יד)</small>, כומר לא טוב שאאריך לפניך ואוחיל שתלך והכהו, אני בעצמי אלך ויקח שלשה שבטים. מֵעַי מֵעַי אֹחִולָה [<b>אוֹחִילָה</b>] <small>(ירמיה ד, יט)</small>, אפשר שיהיה זה מענין <b>חִיל</b> כַּיּוֹלֵדָה <small>(תהלים מח, ז)</small>. ויהיה <b>יָחַל</b> ו<b>חִיל</b> בענין אחד כלומר אתן חיל למעי מרוב דאגתי והמייתי. או פירושו אכאב ואחיל מכאב מעי ומכאב קירות לבי. או יהיה מענין זה השרש עצמו וכן הפירוש אמרתי שאתן תוחלת למעי כי עדיין יקוו הטוב אף על פי שהן עתה ברע והנה קִירוֹת לִבִּי הֹמֶה לִּי לִבִּי לֹא אַחֲרִישׁ <small>(ירמיה ד, יט)</small> ולשתוק משאגתי והמייתי. <b>והשם</b> <b>תּוֹחֶלֶת</b> מְמֻשָּׁכָה <small>(משלי יג, יב)</small>, הֵן <b>תֹּחַלְתּוֹ</b> נִכְזָבָה <small>(איוב מא, א)</small>.
<h3>יחם</h3>
<b>יֶחֱמַתְנִי</b> אִמִּי <small>(תהלים נא, ז)</small>, פירוש יחמה ממני. בְּעֵת<b> יַחֵם</b> הַצֹּאן <small>(בראשית לא, י)</small>, <b>לְיַחֲמֶנָּה</b> בַּמַּקְלוֹת <small>(בראשית ל, מא)</small>, וכבר זכרתי דקדוק ליחמנה בחלק הדקדוק בנחי ה<b>פ"א</b> בשרשו. והפעל הקל וַיֶּחֱמוּ הַצֹּאן אֶל הַמַּקְלוֹת <small>(בראשית ל, לט)</small>, <b>וַיֵּחַמְנָה</b> בְּבֹאָן לִשְׁתּוֹת <small>(שם)</small>, ענין חמימות ו<b>יָחַם</b> ו<b>חַמָם</b> <small>(שם)</small>, בענין אחד. <b>והנפעל</b> <b>הַנֵּחָמִים</b> בָּאֵלִים <small>(ישעיה נז, ה)</small>. ודקדוקו זכרנו בחלק הדקדוק. ולפי שיתחמם האדם בעת כעסו וכן הכעס מרוב חמימות האדם הוא נקרא הכעס <b>חֵמָה</b> <b>חֵמָה</b> אֵין לִי <small>(ישעיה כז, ד)</small>, בפלס <b>דֵּעָה, עֵצָה</b>. ונכתב ב<b>אל"ף</b> וְיָצָא<b> בְּחֵמָא</b> גְדֹלָה <small>(דניאל יא, מד)</small>. בִּרְחֹץ הֲלִיכַי <b>בְּחֵמָה</b> <small>(איוב כט, ו)</small> כתבנו בשרש <b>חָמָא</b> כי הוא כמו <b>חֶמְאָה</b>. ובסמוך <b>חֲמַת</b> מֶלֶךְ מַלְאֲכֵי מָוֶת <small>(משלי טז, יד)</small>,<b> וַחֲמַת</b> הַמֶּלֶךְ שָׁכָכָה <small>(אסתר ז, י)</small>, בפלס<b> עֲצַת</b> י"י <small>(תהלים לג, יא)</small>. והקבוץ שְׁאֵרִית <b>חֵמֹת</b> תַּחְגֹּר <small>(תהלים עו, יא)</small>, בפלס <b>עֵצוֹת</b> מֵרָחוֹק <small>(ישעיה כה, א)</small>. וכבר פירשנו פסוק שארית חמת חחגר בשרש <b>חָגַר</b>. חֲמַת לָמוֹ כִּדְמוּת <b>חֲמַת</b> נָחָשׁ <small>(תהלים נח, ה)</small>, לפי שברוב כעס האדם ידמה כי יטיל ארס מפיו ומפניו כמו הנחשים שיטילו ארס בהתרגזם.<b> חֲמַת</b> תַּנִּינִם יֵינָם <small>(דברים לב, לג)</small>, אֲשֶׁר <b>חֲמָתָם</b> שֹׁתָה רוּחִי <small>(איוב ו, ד)</small>. ורבי יונה כלל עם אלו המלות מְסַפֵּחַ <b>חֲמָתְךָ</b> <small>(חבקוק ב, טו)</small>. וכבר זכרנו אותו בשרש<b> חָמַת</b> מן <b>חֵמַת</b> מַיִם <small>(בראשית כא, יד)</small>, והוא הנכון. וזכרנו כל אלו בשרש <b>חָמָה</b>, והנכון להיותם מזה השרש לטעם שפירשנו.
<h3>יחף</h3>
וְהוּא הֹלֵךְ <b>יָחֵף</b> <small>(שמואל ב' טו, ל)</small>, <b>תאר</b>. וכן מִנְעִי רַגְלֵךְ <b>מִיָּחֵף</b> <small>(ירמיה ב, כה)</small>, ופירושו מהלוך יחף או הוא שם. יחף נקרא מי שאין לו מנעלים ברגליו.
<h3>יחשֹ</h3>
וְלֹא <b>לְהִתְיַחֵשׂ</b> לַבְּכֹרָה <small>(דברי הימים א' ה, א)</small>, כֻּלָּם <b>הִתְיַחְשׂוּ</b> <small>(שם א' ה, יז)</small>, <b>הַמִּתְיַחְשִׂים</b> וְלֹא נִמְצָאוּ <small>(עזרא ב, מב)</small>. <b>והשם</b> וָאֶמְצָא סֵפֶר <b>הַיַּחַשׂ</b> <small>(נחמיה ז, ה)</small>, ענין ידיעת המשפחה מאבות.
<h3>יטב</h3>
<b>וַיִּיטְבוּ</b> דִבְרֵיהֶם <small>(בראשית לד, יח)</small>, <b>וַתִּיטַב</b> הַנַּעֲרָה בְעֵינָיו <small>(אסתר ב, ט)</small>, <b>וְתִיטַב</b> לַי"י מִשּׁוֹר פָּר <small>(תהלים סט, לב)</small>. <b>והפעל הכבד</b> [הִפְעִיל] <b>הֵיטִיבוּ</b> כָּל אֲשֶׁר דִּבֵּרוּ <small>(דברים ה, כה)</small>, הֲלוֹא דְבָרַי <b>יֵיטִיבוּ</b> <small>(מיכה ב, ז)</small>, מַה <b>תֵּיטִבִי</b> דַּרְכֵּךְ <small>(ירמיה ב, לג)</small>, וְאַלְמָנָה לֹא <b>יְיֵטִיב</b> <small>(איוב כד, כא)</small>, בהנעת ה<b>יו"ד</b>, הֵמָּה <b>מֵיטִיבִים</b> אֶת לִבָּם <small>(שופטים יט, כב)</small>, וְגַם <b>הֵיטֵיב</b> אֵין אוֹתָם <small>(ירמיה י, ה)</small>, <b>וְהֵיטִבֹתִי</b> מֵרִאשֹׁתֵיכֶם <small>(יחזקאל לו, יא)</small>, פירוש איטיב אחריחכם מראשיתכם. ודקדוק המלה כתבנו בחלק הדקדוק <b>לְהֵיטִבְךָ</b> בְּאַחֲרִיתֶךָ <small>(דברים ח, טז)</small>, לְהָרַע אוֹ <b>לְהֵיטִיב</b> <small>(ויקרא ה, ד)</small>, וְדָרַשְׁתָּ <b>הֵיטֵב</b> <small>(דברים יז, ד)</small>, כלומר מאד מאד. וכן<b> הַהֵיטֵב</b> חָרָה לָךְ <small>(יונה ד, ט)</small>, וָאֶכֹּת אֹתוֹ טָחוֹן <b>הֵיטֵב</b> <small>(דברים ט, כא)</small>, כִּי <b>יֵיטִב</b> אֶל אָבִי אֶת הָרָעָה עָלֶיךָ <small>(שמואל א' כ, יג)</small>, כלומר אם ישר בעיני אבי ואם יהיה טוב לפניו להביא את הרעה עליך וגליתי את אונך. וכן עַל הָרַע כַּפַּיִם <b>לְהֵיטִיב</b> <small>(מיכה ז, ג)</small>, וכן מַה <b>תֵּיטִבִי</b> דַּרְכֵּךְ <small>(ירמיה ב, לג)</small>. <b>בְּהֵיטִיבוֹ</b> אֶת הַנֵּרֹת <small>(שמות ל, ז)</small>, פירוש בתקנו, כלומר כשיהיה מדשן הפתילות שנשרפו בלילה והיה חותה אפרן במחתה בבקר והיה מתקן הנרות והיה מיטיבן בכל בקר ובקר. וכן <b>וַתֵּיטֶב</b> אֶת רֹאשָׁהּ <small>(מלכים ב' ט, ל)</small>, ותתקן. <b>והשם</b> <b>מֵיטַב</b> שָׂדֵהוּ<b> וּמֵיטַב</b> כַּרְמוֹ <small>(שמות כב, ד)</small>, כלם ענין <b>טוב</b> והם שני שרשים וענין אחד.
<h3>יין</h3>
<b>וְיַיִן</b> לַנֶּסֶךְ רְבִיעִית הַהִין <small>(במדבר טו, ה)</small>. ובסמוך יִשְׁתּוּ <b>יֵין</b> נְסִיכָם <small>(דברים לב, לח)</small>, חֲמַת תַּנִּינִם <b>יֵינָם</b> <small>(דברים לב, לג)</small>, יִשְׁתּוּ<b> יֵין</b> נְסִיכָם <small>(שיר השירים ח, ב)</small>, אֶת כּוֹס <b>הַיַּיִן</b> הַחֵמָה <small>(ירמיה כה, טו)</small>, הִשְׁקִיתָנוּ<b> יַיִן</b> תַּרְעֵלָה <small>(תהלים ס, ה)</small>, בכלם חסר הנסמך מיין יֵין הרקח, היין יֵין החמה, יין יֵין התרעלה. <b>כְּיֵין</b> הַטּוֹב <small>(שיר השירים ז, י)</small>, נסמך אל התאר עצמו כמו אֶל הַמֶּלֶךְ חִזְקִיָּהוּ בְּחֵיל כָּבֵד <small>(ישעיה לו, ב)</small>, אֶל מֵי<b> הַמָּרִים</b> <small>(במדבר ה, כג)</small>. ויתכן לפרש מיין הרקח <b>תאר</b> ולא יהיה חסר הנסמך. וקבוץ יין מצאנו בלשון נקבות בדברי רבותינו ז"ל <small>(שקלים פרק רביעי משנה ג)</small>, יינות, שמנים וסלתות, ידוע.
<h3>יכח</h3>
<b>וְהוֹכִחַ</b> אַבְרָהָם אֶת אֲבִימֶלֶךְ <small>(בראשית כא, כה)</small>, <b>וַיּוֹכַח</b> אָמֶשׁ <small>(בראשית לא, מב)</small>, וּמְשֻׁבוֹתַיִךְ <b>תּוֹכִחֻךְ</b> <small>(ירמיה ב, יח)</small>, דְּרָכַי אֶל פָּנָיו <b>אוֹכִיחַ</b> <small>(איוב יג, טו)</small>, הֲמִיִּרְאָתְךָ <b>יֹכִיחֶךָ</b> <small>(איוב כב, ד)</small>, פירוש יוכיח עמך כלומר יטעון עמך. <b>הוֹכֵחַ תּוֹכִיחַ</b> <small>(ויקרא יט, יז)</small>, <b>הַלְהוֹכַח</b> מִלִּים תַּחְשֹׁבוּ <small>(איוב ו, כה)</small>. <b>ושלא נזכר פעלו ממנו</b> [הָפְעַל] <b>וְהוּכַח</b> בְּמַכְאוֹב עַל מִשְׁכָּבוֹ <small>(איוב לג, יט)</small>. <b>והנפעל</b> שָׁם יָשָׁר <b>נוֹכָח</b> עִמּוֹ <small>(איוב כג, ז)</small>. וְאֶת כֹּל <b>וְנֹכָחַת</b> <small>(בראשית כ, טז)</small>, פירוש הם דברי משה אמר כי עם כל אלה הדברים שארעו לה באמרה אחי הוא עם פרעה ועם אבימלך נוכחה שרה ונוסרה מאמור אחי הוא. ו<b>ו"ו</b> ונוכחת כ<b>ו"ו</b> <b>וַיִּשָּׂא</b> אַבְרָהָם אֶת עֵינָיו <small>(בראשית כב, ד)</small>. <b>וההתפעל</b> וְעִם יִשְׂרָאֵל <b>יִתְוַכָּח</b> <small>(מיכה ו, ב)</small>. <b>והשם</b> בְּיוֹם <b>תּוֹכֵחָה</b> <small>(הושע ה, ט)</small>, ביום שהוכחתים במדבר בשבטי ישראל כשהיו כלם כאחד הודעתי להם נאמנה. טוֹבָה <b>תּוֹכַחַת</b> מְגֻלָּה <small>(משלי כז, ה)</small>, פירוש האהבה מגולה בתוכחת כמו שאמר כִּי אֶת אֲשֶׁר יֶאֱהַב י"י <b>יוֹכִיחַ</b> <small>(משלי ג, יב)</small> <b>הוֹכַח</b> לְחָכָם וְיֶאֱהָבֶךָּ <small>(משלי ט, ח)</small>, וכשיוכיח אדם את חבירו הנה האהבה תגולה בתוכחת והאהבה ההיא טובה מאהבה מסותרת שיאהב אדם את חבירו בלבו ולא יגלה לו האהבה ולא יוכיחנו בשעה שצריך לתוכחה. ואדוני אבי ז"ל פירוש <b>טוֹבָה תּוֹכַחַת מְגֻלָּה</b> כלומר כשמוכיח אדם את חבירו טוב הוא לו כלומר התוכחת טובה היא מכל מקום ואפילו היא בגלוי, אבל כשהתוכחה היא מאהבה היא מסותרת, כלומר כשיוכיח האוהב את אוהבו יוכיחנו בסתר בינו לבינו ולא יוכיחנו בגלוי כדי שלא יתבייש. והקבוץ <b>תּוֹכֵחֹת</b> בַּל אֻמִּים <small>(תהלים קמט, ז)</small>. ובקמץ גדול <b>בְּתוֹכָחוֹת</b> עַל עָוֹן <small>(תהלים לט, יב)</small>, כלם ענין הזמנת הדברים אחד לחבירו בטענות והודעת משפטים והוסר מתוך התוכחה. וקרוב לענין זה אֲשֶׁר <b>הֹכִיחַ</b> י"י לְבֶן אֲדֹנִי <small>(בראשית כד, מד)</small>, אֹתָהּ <b>הֹכַחְתָּ</b> לְעַבְדְּךָ לְיִצְחָק <small>(בראשית כד, יד)</small>, פירוש <b>זִמֵּן, זִמַּנְתָּ</b>.
<h3>יכל</h3>
הפעלה עובר מעיקר זה הוא על משקל <b>פָּעֹל</b> לֹא <b>יָכֹל</b> יוֹסֵף <small>(בראשית מה, א)</small>, לְהוֹצִיא אֶת הַכִּנִּים וְלֹא<b> יָכֹלוּ</b> <small>(שמות ח, יד)</small>, וּמַה <b>יָּכֹלְתִּי</b> עֲשׂוֹת <small>(שופטים ח, ג)</small>. ובקמץ חטף תחת החלם <b>וְיָכָלְתָּ</b> עֲמֹד <small>(שמות יח, כג)</small>, פֶּן יֹאמַר אֹיְבִי <b>יְכָלְתִּיו</b> <small>(תהלים יג, ה)</small>, פירוש יכולתי לו או ממנו. ובמשקל <b>פָּעַל</b> וְלֹא <b>יָכְלָה</b> עוֹד הַצְּפִינוֹ <small>(שמות ב, ג)</small>, וְלֹא <b>יָכְלוּ</b> לַעֲשֹׂת הַפֶּסַח <small>(במדבר ט, ו)</small>, לֹא <b>אוּכַל</b> אָנֹכִי לְבַדִּי <small>(במדבר יא, יד)</small>, לֹא <b>יוּכַל</b> לְבַכֵּר <small>(דברים כא, טז)</small>, לֹא <b>תוּכְלִי</b> כַּפְּרָהּ <small>(ישעיה מז, יא)</small>, כַּאֲשֶׁר<b> יוּכְלוּן</b> שְׂאֵת <small>(בראשית מד, א)</small>, השרק בהם תמורת חלם שלא יתחלף עם ששרשם <b>אָכַל</b>. והמקור בחסרון ה<b>פ"א</b> יָדַעְתִּ [יָדַעְתִּי] כִּי כֹל<b> תּוּכָל</b> <small>(איוב מב, ב)</small>, כמו יכול. ומזה השרש עָבְרוּ <b>מִיכַל</b> הַמָּיִם <small>(שמואל ב' יז, כ)</small>, ענינו פלג מים.
<h3>יכת</h3>
וַיַּכּוּם <b>וַיַּכְּתוּם</b> <small>(במדבר יד, מה)</small>, כתבו רבי יונה בזה השרש. וכן אמר רבי יהודה שאינו משרש <b>כָּתַת</b>. ולפי דעתי שהנכון במלה הזאת לשֹוּמָה משרש <b>כָּתַת</b> עם חברותיה, <b>וְכַתּוֹתִי</b> מִפָּנָיו <small>(תהלים פט, כד)</small>, <b>וָאֶכֹּת</b> אֹתוֹ טָחוֹן <small>(דברים ט, כא)</small>, וּמָעוּךְ <b>וְכָתוּת</b> <small>(ויקרא כב, כג)</small> ולא היה ערירי בזה השרש. ואל יקשה בעיניך שהוסב הדגש ב<b>פ"א</b> הפעל, כי כן קרה למלת <b>הִזִּילוּהָ</b> <small>(איכה א, ח)</small>, שהיא משרש <b>זָלַל</b>, וכן <b>וַיִּתְּמוּ</b> יְמֵי בְכִי אֵבֶל מֹשֶׁה <small>(דברים לד, ח)</small>, <b>יִדְּמוּ</b> כָּאָבֶן <small>(שמות טו, טז)</small>, שרשם <b>תָּמַם, דָּמַם</b>. ויתכן לומר כי שרש <b>וַיַּכְּתוּם</b> <b>נָכַת</b>.
<h3>ילל</h3>
עַד אֶגְלַיִם <b>יִלְלָתָהּ</b> <small>(ישעיה טו, ח)</small>, <b>וִילָלָה</b> מִן הַמִּשְׁנֶה <small>(צפניה א, י)</small>, <b>וִילְלַת</b> אַדִּירֵי הַצֹּאן <small>(ירמיה כה, לו)</small>, בשוא ה<b>ו"ו</b> וחירק ה<b>יו"ד</b> בקריאת בן נפתלי ובחירק ה<b>ו"ו</b> ונח ה<b>יו"ד</b> בקריאת בן אשר. ובקצת הנסחאות מצאתי בהפך כמו שקורא גם כן בן נפתלי <b>בִּיקְּרוֹתֶיךָ</b> <small>(תהלים מה, י)</small>, בנוח ה<b>יו"ד</b> וחירק ה<b>בי"ת</b> וכן קורא בן נפתלי בכל <b>יו"ד</b> מונעת בחירק ומה שלפניה בשוא שמניח ה<b>יו"ד</b> ומטיל החירק במה שלפניה, כמו <b>לִירְאָה לִיזְרְעֶאל, בִּיזְרְעֶאל</b> מניח ה<b>יו"ד</b> ומניע ה<b>למ"ד</b> וה<b>בי"ת</b> בחירק. <b>יְלֵל</b> יְשִׁמֹן <small>(דברים לב, י)</small>. ענין היללת היא השמעת הקול בכאב הלב. וקרא שם יללה למדבר לפי שהמקום החרב והשמם ישמעו בו קול הרוחות הנושבות בו כקול יללה. ו<b>המקור</b> מן הקל הזה הָרָה <b>לָלַת</b> <small>(שמואל א' ד, יט)</small>, משפטו <b>לָלֶלֶת</b> בפלס <b>לָרֶדֶת</b> <b>לָשֶׁבֶת</b>, ונפלה <b>למ"ד</b> הפעל לכובד קריאת שלשה <b>למ"ד</b>ים כאחת. <b>והפעל הכבד</b> [הִפְעִיל] מזה <b>וְהֵילִל</b> כֹּל יוֹשֵׁב הָאָרֶץ <small>(ירמיה מו, ב)</small>, <b>הֵילֵל</b> בְּרוֹשׁ <small>(זכרה יא, ב)</small>, <b>הֵילִילוּ</b> אַלּוֹנֵי בָשָׁן <small>(שם)</small>. ולשון ה<b>ציווי</b> והעבר שוים בזה. לכן יְיֵלִיל מוֹאָב לְמוֹאָב כֻּלֹּה <b>יְיֵלִיל</b> <small>(ישעיה טז, ז)</small>. משְׁלָו [משְׁלָיו] <b>יְהֵילִילוּ</b> <small>(ישעיה נב, ה)</small>, הוא <b>פעל</b> <b>יוצא</b>. ופירושו הגוים המושלים על ישראל יהילילו אותו.
<h3>ילד</h3>
וְהָרָה עָמָל <b>וְיָלַד</b> שָׁקֶר <small>(תהלים ז, טו)</small>, לֹא חַלְתִּי וְלֹא <b>יָלַדְתִּי</b> <small>(ישעיה כג, ד)</small>, <b>וְיָלְדוּ</b> לוֹ בָנִים הָאֲהוּבָה וְהַשְּׂנוּאָה <small>(דברים כא, טו)</small>, <b>וְיָלְדָה</b> לּוֹ בָנִים אוֹ בָנוֹת <small>(שמות כא, ד)</small>. אֲנִי הַיּוֹם <b>יְלִדְתִּיךָ</b> <small>(תהלים ב, ז)</small>, כלומר כאילו היום ילדתיך למלך. בְּעֶצֶב <b>תֵּלְדִי</b> בָנִים <small>(בראשית ג, טז)</small>, גַּם כִּי <b>יֵלֵדוּן</b> <small>(הושע ט, טז)</small>, הִנָּךְ הָרָה<b> וְיֹלַדְתְּ</b> בֵּן <small>(שופטים יג, ה)</small>, אמרו שהיא מלה מורכבת מן <b>יֹלֶדֶת וְיָלַדְתְּ</b> או יהיה מבנין פועל על משקל שופטת מן <b>לִמְשֹׁפְטִי</b> אֶתְחַנָּן <small>(איוב ט, טו)</small>. יְוֹלֵד [<b>וְיוֹלֵד</b>] חָכָם <small>(משלי כג, כד)</small>, הָרָה <b>וְיֹלֶדֶת</b> יַחְדָּו <small>(ירמיה לא, ז)</small>, צִירִים אֲחָזוּנִי כְּצִירֵי<b> יוֹלֵדָה</b> <small>(ישעיה כא, ג)</small>, אֶת <b>הַיָּלוּד</b> הַחַי <small>(מלכים א' ג, כו)</small>, אָדָם<b> יְלוּד</b> אִשָּׁה <small>(איוב יד, א)</small>, וְאֵלֶּה שְׁמוֹת <b>הַיְלוּדִים</b> אֲשֶׁר הָיוּ לוֹ בִּירוּשָׁלָם <small>(דברי הימים א' יד, ד)</small>, הָרֹה עָמָל <b>וְיָלֹד</b> אָוֶן <small>(איוב טו, לה)</small>, <b>לֶדֶת</b> חֹק <small>(צפניה ב, ב)</small>, וַיִּמְלְאוּ יָמֶיהָ <b>לָלֶדֶת</b> <small>(בראשית כה, כד)</small>. <b>והשם מִלֵּדָה</b> וּמִבֶּטֶן וּמֵהֵרָיוֹן <small>(הושע ט, יא)</small>. וְכֹחַ אַיִן<b> לְלֵדָה</b> <small>(ישעיה לז, ג. מלכים ב' יט, ג)</small>, <b>תאר</b> בפלס <b>דֵּעָה</b>. וכן כמו אֵשֶׁת <b>לֵדָה</b> <small>(ירמיה יג, כא)</small>, ויהיה <b>אֵשֶׁת</b> מוכרת כמו <b>אֵשֶׁת</b> יְפַת תֹּאַר <small>(דברים כא, יא)</small>. <b>והפעל הכבד</b> [פִּעֵל] וַתִּקַּח <b>הַמְיַלֶּדֶת</b> <small>(בראשית לח, כח)</small>, ונקראת מילדת לפי שמסייעת היולדת ללדת. <b>ושלא נזכר פעלו</b> [פֻּעַל] מזה אֲשֶׁר <b>יֻלַּד</b> לוֹ <small>(בראשית מו, כז)</small>,<b> יֻלְּדוּ</b> עַל בִּרְכֵּי יוֹסֵף <small>(בראשית נ, כג)</small>. בְּטֶרֶם הָרִים <b>יֻלָּדוּ</b> <small>(תהלים צ, ב)</small>, כלומר שיצאו בכח היצירה. ונכתבו ב<b>ו"ו</b> עם הדגש אֲשֶׁר<b> יוּלַּד</b> לְיִשְׂרָאֵל <small>(שופטים יח, כט)</small>, כִּי אָדָם לְעָמָל <b>יוּלָּד</b> <small>(איוב ה, ז)</small>, מַה נַּעֲשֶׂה לַנַּעַר <b>הַיּוּלָּד</b> <small>(שופטים יג, ח)</small>. <b>וכבד אחר</b> [הִפְעִיל] <b>וְהוֹלִיד</b> בֵּן פָּרִיץ <small>(יחזקאל יח, י)</small>, אִם אֲנִי <b>הַמּוֹלִיד</b> <small>(ישעיה סו, ט)</small>, הָרוֹ עָמָל <b>וְהוֹלֵיד</b> אָוֶן <small>(ישעיה נט, ד)</small>, בצרי וב<b>יו"ד, וַיּוֹלֶד</b> בָּנִים וּבָנוֹת <small>(בראשית ה, יג)</small>. והבנין הזה על הזכר והקל על הנקבה ברוב, ופעמים על הזכר כמו וְכוּשׁ<b> יָלַד</b> <small>(בראשית י, ח)</small>, וְאַרְפַּכְשַׁד<b> יָלַד</b> אֶת שָׁלַח <small>(בראשית י, כד)</small>, שְׁמַע לְאָבִיךָ זֶה <b>יְלָדֶךָ</b> <small>(משלי כג, כב)</small>, והחטים להם. וה<b>מקור</b> ממה <b>שלא נזכר שם פעלו ממנו</b> [הָפְעַל] יוֹם <b>הֻלֶּדֶת</b> אֶת פַּרְעֹה <small>(בראשית מ, כ)</small>, והדגש תמורת הנח. ופירושו יום <b>הֻלֶּדֶת</b> לפרעה שנולד לו בן. או פירושו שנולד הוא עצמו שהיה עושה משתה בכל שנה באותו יום. ונכתב ב<b>ו"ו</b> אם הדגש בְּיוֹם <b>הוּלֶּדֶת</b> אֹתָךְ <small>(יחזקאל טז, ד)</small>, הראשון. <b>והשם</b> <b>מוֹלֶדֶת</b> בַּיִת אוֹ <b>מוֹלֶדֶת</b> חוּץ <small>(ויקרא יח, ט)</small>, או הוא <b>תאר</b> והוא הנכון. ולפי פשט הפסוק הוא פירוש מה שאמר בת אביך או בת אמך, כלומר בין שנולדה לאביך מאשה אחרת וזו היא <b>מוֹלֶדֶת בַּיִת</b> ובין שנולדה לאמך מאיש אחר וזו היא <b>מוֹלֶדֶת חוץ</b>. וכן תרגם אנקלוס. ויהיה מולדת <b>שם תואר</b> על משקל <b>מַחְמֶצֶת</b> בשלמים <b>ומוֹדַעַת</b> בנחים כמו שכתבנו בחלק הדקדוק. ורבותינו ז"ל דרשו <small>(יבמות כג ע"א)</small>, בין שאומרים לאביך קיים את אמה, וזו היא <b>מוֹלֶדֶת בַּיִת</b> בין שאומרים לאביך הוצא את אמה כגון בת ממזרת או בת נתינה, וזו היא <b>מוֹלֶדֶת חוץ</b>. <b>וּמוֹלַדְתְּךָ</b> אֲשֶׁר <b>הוֹלַדְתָּ</b> אַחֲרֵיהֶם <small>(בראשית מח, ו)</small>, פירוש בנים שהוליד אחריהם. בְּאֶרֶץ <b>מוֹלַדְתּוֹ</b> <small>(בראשית יא, כח)</small>, מְכֹרֹתַיִךְ <b>וּמֹלְדֹתַיִךְ</b> <small>(יחזקאל טז, ג)</small>. <b>וההתפעל וַיִּתְיַלְדוּ</b> עַל מִשְׁפְּחֹתָם <small>(במדבר א, יח)</small>, ה<b>למ"ד</b> איננה דגושה וה<b>יו"ד</b> פתוחה מעמדה בגעיא, ופירושו הראו ממי נולדו, כלומר הראו ספרי יחשם מאי זה שבט הם. <b>והנפעל הַנּוֹלָדִים</b> לְךָ <small>(בראשית מח, ה)</small>, אִם <b>יִוָּלֵד</b> גּוֹי <small>(ישעיה סו, ח)</small>, ובא דגש תמורת הנח במלת אֵל <b>נוּלְּדוּ</b> לְהָרָפָא <small>(דברי הימים א' כ, ה)</small>. וכן וְאֵלֶּה <b>נוּלְּדוּ</b> לוֹ בִּירוּשָׁלָם <small>(דברי הימים א' א' ג,. ונכתבו שניהם ב<b>ו"ו</b> עם הדגש. ושם לזכר הנולד <b>יֶלֶד</b>. <b>הַיֶּלֶד</b> אֵינֶנּוּ <small>(בראשית לז, ל)</small>, בשש נקדות, לֹא הָיָה לָהּ<b> יָלֶד</b> <small>(שמואל ב' ו, כג)</small>, נקמצה ה<b>יו"ד</b> מפני ההפסק. וְיָצְאוּ <b>יְלָדֶיהָ</b> <small>(שמות כא, כב)</small>, <b>יַלְדֵיהֶן</b> תְּפַלַּחְנָה <small>(איוב לט, ג)</small>. ובא בחירק ה<b>יו"ד</b> הֲלוֹא אַתֶּם <b>יִלְדֵי</b> פֶשַׁע <small>(ישעיה נז, ד)</small>, ולנקבה קַח לִי אֶת <b>הַיַּלְדָּה</b> הַזֹּאת <small>(בראשית לד, ד)</small>, בפתח ה<b>יו"ד</b>. וב<b>ו"ו</b> תמורת ה<b>יו"ד</b> אֵין לָהּ <b>וָלָד</b> <small>(בראשית יא, ל)</small>, בפלס <b>חָכָם</b>. ומשקל אחר <b>יְלִיד</b> בָּיִת <small>(בראשית יז, יב)</small> <b>וִילִיד</b> בֵּיתוֹ <small>(ויקרא כב, יא)</small>. ומשקל אחר אֶת <b>הַיָּלוּד</b> הַחַי <small>(מלכים א' ג, כו)</small>, וכבר זכרנוהו <b>פָּעוּל</b>. ושם לימי הנערות כִּי <b>הַיַּלְדוּת</b> וְהַשַּׁחֲרוּת הָבֶל <small>(קהלת יא, י)</small>, שְׂמַח בָּחוּר <b>בְּיַלְדוּתֶיךָ</b> <small>(קהלת יא, ט)</small>. ולפי שהזמן מוליד הקורות נקראו קורות הזמן ילד, כִּי לֹא תֵדַע מַה <b>יֵּלֶד</b> יוֹם <small>(משלי כז, א)</small>. ומשקל אחר אֵלֶּה <b>תֹּלְדוֹת</b> יַעֲקֹב <small>(בראשית לז, ב)</small>, הקורות אשר קרוהו בדבר יוסף וסבת ירידתו למצרים. אֵלֶּה <b>תּוֹלְדֹת</b> נֹחַ <small>(בראשית ו, ט)</small>, כולל כל לידתו וקורותיו, לפי שזכר ויולד נח שלשה בנים ואחר כן ספר קורותיו וכן בכל מקום שתמצא לשון תולדות מקומו יורה עליו אם ללידה עצמה אם למקרים. ולפי שהלב מוליד המחשבות והעצות נקראו מחשבות הלב ועצותיו ילדים <b>וּבְיַלְדֵי</b> נָכְרִים יַשְׂפִּיקוּ <small>(ישעיה ב, ו)</small>. ויש מפרשים ובילדי נכרים כלומר שיספיקו בחכמות החיצונות שיתעסקו בהם ולא יתעסקו בחקי האלהים ובתורותיו. ויש מפרשים עוד בצלמים שמחדשים בכל יום. <b>והתואר</b> לנולד לַנַּעַר <b>הַיּוּלָּד</b> <small>(שופטים יג, ח)</small>. ומשקל אחר כָּל הַבֵּן <b>הַיִּלּוֹד</b> <small>(שמות א, כב)</small>, וְאֵלֶּה שְׁמוֹת <b>הַיִּלֹּדִים</b> לוֹ בִּירוּשָׁלָם <small>(שמואל ב' ה, יד)</small>,<b> הַיִּלּוֹדִים</b> בַּמָּקוֹם הַזֶּה <small>(ירמיה טז, ג)</small>.
<h3>ילך</h3>
<b>וַיֵּלֶךְ</b> מֹשֶׁה <small>(דברים לא, א)</small>, <b>יֵלֶךְ</b> נָא י"י בְּקִרְבֵּנוּ <small>(שמות לד, ט)</small>, ונכתב <b>פ"א</b> הפעל במלת <b>אֵילְכָה</b> שֹׁילָל [שׁוֹלָל] וְעָרוֹם <small>(מיכה א, ח)</small>. וְהַגְּבָעוֹת <b>תֵּלַכְנָה</b> חָלָב <small>(יואל ד, יח)</small>. לרוב התמדת הגרת החלב כנה ההליכה לגבעות ואף על פי שהחלב הוא ההולך והנגר. וכן <b>יֵלְכוּ</b> מָיִם <small>(שם)</small>, כנה ההליכה לאפיקים ואף על פי שהמים הם ההולכים והנגרים. ועל דרך הזה וְתֵרַדְנָה עֵינֵינוּ דִּמְעָה <small>(ירמיה ט, יז)</small>. <b>לְכוּ</b> וְנַחְשְׁבָה עַל יִרְמְיָהוּ מַחֲשָׁבוֹת <small>(ירמיה יח, יח)</small>, <b>לְכָה</b> נָּא אֲנַסְּכָה בְשִׂמְחָה <small>(קהלת ב, א)</small>, <b>לְכוּ</b> נָא וְנִוָּכְחָה <small>(ישעיה א, יח)</small>, <b>לְכוּ</b> וְנִמְכְּרֶנּוּ לַיִּשְׁמְעֵאלִים <small>(בראשית לז, כז)</small>, <b>לְכוּ</b> וְנַכֵּהוּ בַלָּשׁוֹן <small>(ירמיה יח, יח)</small>. באלו המקומות אין ענינם הליכה ממש אלא זירוז המעשה כמו שכתבנו בשרש <b>יָהַב</b>. ונכתב לשון הליכה בלא <b>ה"א</b> בשלשה מקומות <b>לְךָ</b> נָּא אִתִּי אֶל מָקוֹם אַחֵר <small>(במדבר כג, יג)</small>, <b>לְךָ</b> וְנִקְרְבָה בְּאַחַד הַמְּקֹמוֹת <small>(שופטים יט, יג)</small>,<b> לְכָה</b> נִתְרָאֶה פָנִים <small>(דברי הימים ב' כה, יז)</small>. <b>והפעל הנוסף</b> [הִפְעִיל] <b>הֵילִיכִי</b> אֶת הַיֶּלֶד הַזֶּה <small>(שמות ב, ט)</small>, <b>וְהוֹלֵךְ</b> מְהֵרָה אֶל הָעֵדָה <small>(במדבר יז, יא)</small>, <b>וְהוֹלַכְתִּי</b> עִוְרִים בְּדֶרֶךְ לֹא יָדָעוּ <small>(ישעיה מב, טז)</small>, <b>וַיּוֹלֶךְ</b> י"י אֶת הַיָּם <small>(שמות יד, כא)</small>, אוֹתִי נָהַג <b>וַיֹּלַךְ</b> <small>(איכה ג, ב)</small>, פתח מפני ההעמדה.
<h3>ילף</h3>
אוֹ גָרָב אוֹ <b>יַלֶּפֶת</b> <small>(ויקרא כב, כב)</small>, פירשו רבותינו ז"ל <small>(בכורות מא ע"א)</small> זו חזזית המצרית..... שמלפפתו עד יום המיתה.
<h3>ילק</h3>
<b>יֶלֶק</b> פָשַׁט וַיָּעֹף <small>(נחום ג, טז)</small>, בשש נקדות. אָכַל <b>הַיָּלֶק</b> <small>(יואל א, ד)</small>, הוא מין ממיני הארבה.
<h3>ים</h3>
כַּמַּיִם <b>לַיָּם</b> מְכַסִּים <small>(ישעיה יא, ט)</small>, כְּהַעֲלוֹת<b> הַיָּם</b> לְגַלָּיו <small>(יחזקאל כו, ג)</small>, <b>וְיָם</b> אָמַר אֵין עִמָּדִי <small>(איוב כח, יד)</small>, <b>הַיָּם</b> רָאָה וַיָּנֹס <small>(תהלים קיד, ג)</small>, <b>הֲיָם</b> אָנִי אִם תַּנִּין <small>(איוב ז, יב)</small>, וְהַחֲרַבְתִּי אֶת <b>יַמָּהּ</b> <small>(ירמיה נא, לז)</small>. ובא ים מכונה בלשון נקבה וְאֶת <b>הַיָּם</b> הוֹרִד מֵעַל הַבָּקָר הַנְּחֹשֶׁת אֲשֶׁר תַּחְתֶּיהָ <small>(מלכים ב' טז, יז)</small>. והקבוץ וּלְמִקְוֵה <b>הַמַּיִם</b> קָרָא יַמִּים <small>(בראשית א, י)</small>, עַל <b>יַמִּים</b> יְסָדָהּ <small>(תהלים כד, ב)</small>, עֵת נִשְׁבֶּרֶת <b>מִיַּמִּים</b> <small>(יחזקאל כז, לד)</small>, ידוע. ולפי שהים הגדול לפאת מערב ארץ ישראל קראו לפאת מערב ים <b>יָם</b> וְדָרוֹם יְרָשָׁה <small>(דברים לג, כג)</small>, <b>יָמָּה</b> וָקֵדְמָה <small>(בראשית כה, יד)</small>. ואפשר ששרש ים<b> יָמַם</b> ודגש הכינוי והקבוץ יוכיח. או יהיה שרשו <b>יוֹם</b> ויהיה הדגש תמורת הנח והראיה קמצותו כי כלם קמוץ זולתי <b>יַם סוּף</b>. וענין אחר מזה השרש אֲשֶׁר מָצָא אֶת <b>הַיֵּמִם</b> בַּמִּדְבָּר <small>(בראשית לו, כד)</small>, והם הפרדים כי הם מהרכבת שני מינים הסוס והחמור. ובאמרו <b>אֲשֶׁר</b> <b>מָצָא</b> פירושו ברעהו מצא, כי היה רועה החמורים וחשב בדעתו שירכיב הסוס על החמורה והוא הוציא זה המין בעולם. ואמרו רבותינו ז"ל <small>(פסחים נד ע"א)</small> <b>עֲנָה</b> פסול היה והביא פסולין בעולם, כי בן צבעון אחיו היה שבא על אמו והוליד ממנה ענה.
<h3>ימן</h3>
אִם הַשְּׂמֹאל <b>וְאֵימִנָה</b> <small>(בראשית יג, ט)</small>, בנח ה<b>יו"ד</b>. פירוש אלך אני לצד ימין. <b>מַיְמִינִים</b> וּמַשְׂמִאלִים <small>(דברי הימים א' יב, ב)</small>, בנוע ה<b>יו"ד</b> הִתְאַחֲדִי <b>הֵימִנִי</b> <small>(יחזקאל כא, כא)</small>, נחה ה<b>יו"ד</b> ובאה <b>אל"ף</b> נעה תמורת ה<b>יו"ד</b> במלת כִּי <b>תַאֲמִינוּ</b> וְכִי תַשְׂמְאִילוּ <small>(ישעיה ל, כא)</small>. <b>והתאר</b> וּפְנֵי אַרְיֵה אֶל <b>הַיָּמִין</b> <small>(יחזקאל א, י)</small>, וְאֶפְנֶה עַל <b>יָמִין</b> אוֹ עַל שְׂמֹאל <small>(בראשית כד, מט)</small>, כלומר צד הימין. וכן חוֹתָם עַל יַד <b>יְמִינִי</b> <small>(ירמיה כב, כד)</small>, כִּי יָשִׁית אָבִיו יַד <b>יְמִינוֹ</b> <small>(בראשית מח, יז)</small>, וַתֹּחֶז יַד <b>יְמִין</b> יוֹאָב <small>(שמואל ב' כ, ט)</small>, יד צדו הימין, וְעֵין <b>יְמִינוֹ</b> כָּהֹה תִכְהֶה <small>(זכריה יא, יז)</small>, בִּנְקוֹר לָכֶם כָּל עֵין <b>יָמִין</b> <small>(שמואל א' יא, ב)</small>, עין הצד הימין, עַל יֶרֶךְ <b>יְמִינוֹ</b> <small>(שופטים ג, טז)</small>, ירך צדו הימין, שׁוֹק <b>הַיָּמִין</b> <small>(ויקרא ז, לב)</small>, שוק צדו הימין או הימין <b>תאר</b> לשוק. וכן שִׂים <b>יְמִינְךָ</b> עַל רֹאשׁוֹ <small>(בראשית מח, יח)</small>, היד הימין. וכנה היד בלשון זכר כמו וְהִנֵּה יָד שְׁלוּחָה אֵלָי וְהִנֵּה בוֹ מְגִלַּת סֵפֶר <small>(יחזקאל ב, ט)</small>, יִכְתֹּב יָדוֹ לַי"י <small>(ישעיה מד, ה)</small>, וכן נִצָּב<b> יְמִינוֹ</b> כְּצָר <small>(איכה ב, ד)</small>. או ירצה לומר יד ימינך כלומר יד צדך הימין כמו יד ימינו. וְשֶׁמֶן <b>יְמִינוֹ</b> יִקְרָא <small>(משלי כז, טז)</small>, נפרשנו עוד בשרש <b>צָפַן</b>. ולפי שהכח הוא בצד ימין כנה הכח בימין <b>וִימִינָם יְמִין</b> שָׁקֶר <small>(תהלים קמד, יא)</small>, כחם וגבורתם שקר. ורבי אדונים פירש אותו לשון שבועה מן הערבי לפי שאמר אשר פיהם דבר שוא אמר ושבועתם שבועת שקר. <b>והתאר</b> עוד ב<b>מ"ם</b> קמוצה ויקרא שׁם הַיְמָנִי יכין <small>(דברי הימים ב' ג, יז)</small>, אֶת אֶצְבָּעוֹ <b>הַיְמָנִית</b> <small>(ויקרא יד, טז)</small>, וְעַל בֹּהֶן יָדוֹ <b>הַיְמָנִית</b> <small>(ויקרא יד, יד)</small>, וכתב רבי יונה כי בא כן קמוץ להבדיל בינו ובין המתיחש אל שבט בנימין אִישׁ <b>יְמִינִי</b> <small>(אסתר ב, ה)</small>. וכן כתב רבי יהודה ונהגו כמנהג מן שמאל שמאלי בקמץ ה<b>מ"ם</b> גם כן מפני שזה לעומת זה, ואך על פי שבשמאלי אין צריך הבדלה. ויפה כתבו. וכן מצאנו במשנה כענין זו ההבדלה בן שתי ענינים באמרם במשנת פרה <small>(פרק ראשון, משנה א)</small> אמר רבי יהושע לא שמעתי אלא שלשית. אמרו לו מה הלשון שלשית אמר להם כך שמעתי סתם. אמר בן עזאי אני אפרש, אם אתה אומר שלשית, שלישית לאחרות במנין, וכשאתה אומר שלשית בת שלש שנים. כיוצא בו כרם רבעי אמרו לו מה הלשון רבעי? אמר להם כך שמעתי סתם. אמר בן עזאי אני אפרש, אם אתה אומר רביעי, רביעי לאחרים במנין, וכשאתה אומר רבעי מן ארבע שנים, ונתחבר שם העצם ממנו וְאָבִיו קָרָא לוֹ <b>בִנְיָמִין</b> <small>(בראשית לה, יח)</small>, פירושו בן ימין. ולפי שהימין נכבד וחביב על האדם מהשמאל והקטן שבבנים חביב על האדם יותר קראו בנימין, כלומר בן ימיני, חביב ונכבד עלי. ונתיחשו בני שבטו אליו פעם עם השם המלא כמו בֶּן <b>יְמִינִי</b> <small>(שמואל א' ט, כא)</small>, ועם הימין לבדו כמו אִישׁ <b>יְמִינִי</b> <small>(שמואל א' ט, ב)</small>. ונקראה פאת הדרום <b>יָמִין</b> כי היא לימין האדם בעת פניו למזרח, כי פאה המזרח הקרא פנים כמו שנקרא המערב אחור. צָפוֹן <b>וְיָמִין</b> אַתָּה בְרָאתָם <small>(תהלים פט, יג)</small>. וכן בתוספת <b>תי"ו</b> תימן אֱלוֹהַּ <b>מִתֵּימָן</b> יָבוֹא <small>(חבקוק ג, ג)</small>, <b>וְתֵימָנָה</b> וּמִזְרָחָה <small>(דברים ג, כז)</small>. וכן נקראת דרום <b>נֶגֶב</b> ונסמכה אל תימנה נֶגְבָּה <b>תֵימָנָה</b> <small>(שמות כו, יח)</small>. ואף על פי שהכל אחד כמו אַדְמַת עָפָר <small>(דניאל יב, ב)</small>, מִטִּיט הַיָּוֵן <small>(תהלים מ, ג)</small>. או לתוספת ביאור כי תימנה יותר לשון מבואר מנגבה. וכן קֵדְמָה מִזְרָחָה <small>(יהושע יט, יג)</small>, וְהַצָּפִיר הַשָּׂעִיר <small>(דניאל ח, כא)</small>.
<h3>ימר</h3>
וּבִכְבוֹדָם <b>תִּתְיַמָּרוּ</b> <small>(ישעיה סא, ו)</small>, אמר בו התרגום <b>תִּתְפַּנְקוּן</b>. ויתכן בו שה<b>יו"ד</b> תמורת <b>אל"ף</b> אמר מענין וַיהֹוָה <b>הֶאֱמִירְךָ</b> הַיּוֹם <small>(דברים כו, יח)</small>,<b> יִתְאַמְּרוּ</b> כָּל פֹּעֲלֵי אָוֶן <small>(תהלים צד, ד)</small>. ופירוש <b>תִּתְיַמָּרוּ</b> תתגדלו ותתרוממו. וכן יתאמרו.
<h3>ינה</h3>
וְלֹא <b>תוֹנוּ</b> אִישׁ אֶת עֲמִיתוֹ <small>(ויקרא כה, יז)</small>,<b> הוֹנוּ</b> בָךְ <small>(יחזקאל כב, ז)</small>, וְהַאֲכַלְתִּי אֶת <b>מוֹנַיִךְ</b> <small>(ישעיה מט, כו)</small>. ומן הפעל הקל הָעִיר <b>הַיּוֹנָה</b> <small>(צפניה ג, א)</small>, מִפְּנֵי חֶרֶב<b> הַיּוֹנָה</b> <small>(ירמיה מו, טז)</small>, מִפְּנֵי חֲרוֹן <b>הַיּוֹנָה</b> <small>(ירמיה כה, לח)</small>. ועל דעת רבי יונה <b>נִינָם</b> יָחַד <small>(תהלים עד, ח)</small> על משקל <b>נִירָם</b> ענין ההונאה ידוע והוא ענין קחת ממון אחרים בדרך מקח וממכר או בזולתו שלא מדעת או מדעת. כמו וְלֹא <b>יוֹנוּ</b> עוֹד נְשִׂיאַי אֶת עַמִּי <small>(יחזקאל מה, ח)</small>, כלומר שלא יקחו נחלתם בחוקה, וכן <b>לְהוֹנֹתָם</b> מֵאֲחֻזָּתָם <small>(יחזקאל מו, יח)</small>. וכן תרגם יונתן <b>וְלָא יִסַב רַבָּא מֵאַחֲסָנַת עַמָא לְמֵינַסְהוֹן מֵאַחֲסַנְתְּהוֹן</b>. וכן<b> וְהַאֲכַלְתִּי אֶת מוֹנַיִךְ</b> תרגם <b>ית מנסייך</b>, וכן <b>נִינָם יָחַד, חֶרֶב הַיּוֹנָה, הָעִיר הַיּוֹנָה</b>. ואמרו רבותינו ז"ל <small>(בבא מציעא נח ע"ב)</small> כי יש אונאה בדברים וזהו שאמר הכתוב וְגֵר לֹא <b>תוֹנֶה</b> <small>(שמות כב, כ)</small>, <b>לֹא תוֹנֶה</b> בדברים <b>וְלֹא תִלְחָצֶנּוּ</b> בממון, שלא יאמר לגר זכור מעשיך הראשונים, וכן אם היה בן גרים לא יאמר לו זכור מעשה אבותיך, וכן אם היה ישראל בעל תשובה לא יאמר לו זכור מעשיך הראשונים. והביא רבי יהודה בזה השרש ובזה הענין וְאַחֲרִיתוֹ יִהְיֶה <b>מָנוֹן</b> <small>(משלי כט, כ)</small>. והנכון יותר שיהיה משרש <b>נִין</b>.
<h3>ינח</h3>
[הִפְעִיל] לֹא <b>הִנִּיחַ</b> לְאִישׁ לְעָשְׁקָם <small>(דברי הימים א' טז, כא)</small> <b>וַיַּנִּחֵהוּ</b> בְגַן עֵדֶן <small>(בראשית ב, טו)</small>, <b>הַנִּיחוּ</b> לָכֶם לְמִשְׁמֶרֶת <small>(שמות טז, כג)</small>, <b>וַיַּנַּח</b> לִפְנֵי י"י <small>(שמואל א' י, כה)</small> <b>וַתַּנַּח</b> בִּגְדוֹ אֶצְלָהּ עַד בּוֹא אֲדֹנָיו <small>(בראשית לט, טז)</small>, <b>וְהִנַּחְתִּיו</b> עַל אַדְמָתוֹ <small>(ירמיה כז, יא)</small>, וְעַתָּה <b>הַנִּיחָה</b> לִּי <small>(שמות לב, י)</small>, אֶפְרָיִם <b>הַנַּח</b> לוֹ <small>(הושע ד, יז)</small>, <b>לְהַנִּיחוֹ</b> בַּמִּדְבָּר <small>(במדבר לב, טו)</small>. <b>ושלא נזכר פועלו</b> [הָפְעַל] יָגַעְנוּ לְֹא [וְלֹא] <b>הוּנַח</b> לָנוּ <small>(איכה ה, ה)</small>, <b>וְהֻנִּיחָה</b> שָּׁם עַל מְכֻנָתָהּ <small>(זכריה ה, יא)</small>. <b>והשם</b> וְרֹחַב מְקוֹם <b>הַמֻּנָּח</b> חָמֵשׁ אַמּוֹת סָבִיב <small>(יחזקאל מא, יא)</small>, פירוש המקום המונח מלבנותו כלומר שהניחו אותו אויר שיהיה חצר חמש אמות סביב. ולפי ש<b>מ"ם</b> מְקוֹם בשוא כדרך הסמוכים אמרנו כי המונח <b>שֵׁם</b> כלומר מקום ההנחה, ענין הכלעזיבה והוא קרוב לענין <b>מְנוּחָה</b> כי העוזב הדבר ומניחו מלהתעסק בו הוא נח מהדבר. וכן הדבר המונח הנה הוא נח במקום שיניחוהו ולא יניעוהו. אם כן יהיה מזה השרש והענין טוב מלא כף נָחַת <small>(קהלת ד, ו)</small>, דברי חכמים בְּנַחַת נשׁמעים <small>(קהלת ט, יז)</small>, ויהיה <b>נחת</b> מן <b>יָנַח</b> בשקל <b>שַׁחַת</b> מן <b>יָשׁח, דַּעַת</b> מן <b>יָדַע</b>. וכן <b>וְנַחַת</b> שֻׁלְחָנְךָ מָלֵא דָשֶׁן <small>(איוב לו, יז)</small>, מזה השרש ופירושו מה שמונח בשלחנך. וכן אִם יַחַד עַל עָפָר<b> נָחַת</b> <small>(איוב יז, טז)</small>, רוצה לומר שיהיו איבריו מונחים על עפר. או יהיה כמו <b>נֵרֵד</b> מתרגום וַיֵּרֶד <small>(בראשית יב, י)</small> <b>וּנְחַת</b>, ופירושו כולנו יחד נרד על עפר.
<h3>ינק</h3>
<b>וְיָנַקְתְּ</b> חֲלֵב גּוֹיִם <small>(ישעיה ס, טז)</small>, רֹאשׁ פְּתָנִים <b>יִינָק</b> <small>(איוב כ, טז)</small> כַּאֲשֶׁר יִשָּׂא הָאֹמֵן אֶת <b>הַיֹּנֵק</b> <small>(במדבר יא, יב)</small>. <b>והפעל הכבד</b> [הִפְעִיל]<b> וַיֵּנִקֵהוּ</b> דְבַשׁ מִסֶּלַע <small>(דברים לב, יג)</small>, <b>וְתֵינִק</b> לָךְ אֶת הַיָּלֶד <small>(שמות ב, ז)</small>, <b>לְהֵינִיק</b> אֶת בְּנִי <small>(מלכים א' ג, כא)</small>, <b>וְהֵינִקִהוּ</b> לִי <small>(שמות ב, ט)</small>, אִשָּׁה <b>מֵינֶקֶת</b> <small>(שמות ב, ז)</small>. ידוע. ונקראו הנטיעות הילדות הרכות <b>יוֹנְקוֹת</b> כמו שנקרא הילד <b>יוֹנֵק</b>, וַיַּעַל <b>כַּיּוֹנֵק</b> לְפָנָיו <small>(ישעיה נג, ב)</small>, יֵלְכוּ <b>יוֹנְקוֹתָיו</b> <small>(הושע יד, ז)</small>. ומשקל אחר אֵת רֹאשׁ <b>יְנִיקוֹתָיו</b> קָטָף <small>(יחזקאל יז, ד)</small>.
<h3>יסד</h3>
<b>יָסַד</b> אֶרֶץ עַל מְכוֹנֶיהָ <small>(תהלים קד, ה)</small>, <b>וִיסַדְתִּיךְ</b> בַּסַּפִּירִים <small>(ישעיה נד, יא)</small>, וְצוּר לְהוֹכִיחַ <b>יְסַדְתּוֹ</b> <small>(חבקוק א, יב)</small>, כִּי הוּא עַל יַמִּים <b>יְסָדָהּ</b> <small>(תהלים כד, ב)</small>, הֵחֵלּוּ הָעֲרֵמוֹת <b>לִיסּוֹד</b> <small>(דברי הימים ב' לא, ז)</small>, בדגש וב<b>יו"ד</b>. <b>והנפעל</b> וְהֵיכָל <b>תִּוָּסֵד</b> <small>(ישעיה מד, כח)</small>, לְמִן הַיּוֹם <b>הִוָּסְדָה</b> <small>(שמות ט, יח)</small>, ה<b>ה"א</b> רפה. <b>והפעל הכבד</b> [פִּעֵל] <b>יִסַּדְתָּ</b> עֹז <small>(תהלים ח, ג)</small>, כִּי כֵן <b>יִסַּד</b> הַמֶּלֶךְ <small>(אסתר א, ח)</small>, יְדֵי זְרֻבָּבֶל <b>יִסְּדוּ</b> הַבַּיִת הַזֶּה <small>(זכריה ד, ט)</small>, בִּבְכֹרוֹ <b>יְיַסְּדֶנָּה</b> <small>(יהושע ו, כו)</small>, <b>וּמְיֻסָּד</b> אֲבָנִים יְקָרוֹת <small>(מלכים א' ז, י)</small> <b>והתאר</b> הִנְנִי <b>יִסַּד</b> בְּצִיּוֹן אָבֶן <small>(ישעיה כח, טז)</small>, והוא פתח. <b>ושלא נזכר פעלו</b> [פֻּעַל] וְהֵיכַל י"י לֹא <b>יֻסָּד</b> <small>(עזרא ג, ו)</small>. <b>והפעול מהפעל הנוסף</b> [הָפְעַל]<b> מוּסָד מוּסָּד</b> <small>(ישעיה כח, טז)</small>, הראשון רפה והוא שם והשני פעול והוא דגוש או יהיה הראשון פעול והשני הדגוש שם כמו שכתב רבי יהודה. ואין טעם למה שהשיג עליו רבי יונה לומר ששניהם פעולים ומה טעם לשני פעולים כאחד? רק הנכון כי האחד פעול והשני שם. וכן פְּנֵי הַלּוֹט הַלּוֹט <small>(ישעיה כה, ז)</small> האחד שם והשני פעול. <b>ושלא נזכר פועלו ממנו</b> <b>הוּסַד</b> בֵּית י"י <small>(עזרא ג, יא)</small>. <b>והשם</b> אֶל <b>יְסוֹד</b> הַמִּזְבֵּחַ <small>(שמות כט, יב)</small>, <b>עָרוֹת</b> יְסוֹד <small>(חבקוק ג, יג)</small>. ובשורק הוּא <b>יְסֻד</b> הַמַּעֲלָה מִבָּבֶל <small>(עזרא ו, ט)</small>, וב<b>ה"א</b> הנקבה <b>יְסוּדָתוֹ</b> בְּהַרְרֵי קֹדֶשׁ <small>(תהלים פז, א)</small>. ומשקל אחר <b>וּמִמַּסַּד</b> עַד הַטְּפָחוֹת <small>(מלכים א' ז, ט)</small>. ומשקל אחר מַטֵּה <b>מוּסָדָה</b> <small>(ישעיה ל, לב)</small>, מיּסְדוֹת [<b>מוּסְדוֹת</b>] הַצְּלָעוֹת <small>(יחזקאל מא, ח)</small>, ובחולם וַתְּלַהֵט <b>מוֹסְדֵי</b> הָרִים <small>(דברים לב, כב)</small>, ובקבוק הנקבוה וְאֶבֶן <b>לְמֹוסָדֹות</b> <small>(ירמיה נא, כו)</small>, <b>מוֹסְדוֹת</b> הַשָּׁמַיִם <small>(שמואל ב' כב, ח)</small>. <b>והנפעל</b> <b>נוֹסְדוּ</b> יָחַד <small>(תהלים ב, ב)</small>, <b>בְּהִוָּסְדָם</b> יַחַד עָלַי <small>(תהלים לא, יד)</small>. ואף על פי שאלו קרובים בענין העצה והסוד גם כן כמוהם <b>יִסַּדְתָּ עֹז, כִּי כֵן יִסַּד הַמֶּלֶךְ</b>. וכן וְאֵלֶּה <b>הוּסַד</b> שְׁלֹמֹה <small>(דברי הימים ב' נ, ג)</small>, פירוש ואלה התכונות והמדות אשר נתיעץ שלמה לבנות בהם את בית האלהים והעצה והסוד לקח מאביו כמו שכתוב וַיִּתֵּן דָּוִיד לִשְׁלֹמֹה בְנוֹ אֶת תַּבְנִית הָאוּלָם <small>(דברי הימים ב' א' כח, ולא ימלטו מהענין הראשון כי בכללו הם, כי העצה והסוד למעשה כיסוד לבנין.
<b>יסך</b>
עַל בְּשַׂר אָדָם לֹא <b>יִיסָךְ</b> <small>(שמות ל, לב)</small>, חסר הפועל כלומר הסך השמן על בשרו לא ייסך מזה השמן, וכן וַיִּישֶׂם בָּאָרוֹן <small>(בראשית נ, כו)</small> חסר המשים. ויהיה <b>יָסַךְ</b> ו<b>סוּךְ</b> בענין אחד. ועוד אמרו המדקדקים שהוא כמו <b>יוּסַךְ</b> והוא שלא נזכר פועלו משרש <b>סוך</b>, וכן פירושו ויישם בארון כמו ויוּשַֹם.
<h3>יסף</h3>
וְלֹא <b>יָסַף</b> עוֹד לְדַעְתָּהּ <small>(בראשית לח, כו)</small>, וְלֹא <b>יָסְפָה</b> שׁוּב אֵלָיו עוֹד <small>(בראשית ח, יב)</small>, <b>יָסַפְתָּ</b> עַל הַשְּׁמוּעָה אֲשֶׁר שָׁמָעְתִּי <small>(דברי הימים ב' ט, ו)</small>, קוֹל גָּדוֹל וְלֹא <b>יָסָף</b> <small>(דברים ה, כב)</small>, פירוש ולא יסף עוד קול גדול כמהו. וַיִּתְנַבְּאוּ וְלֹא <b>יָסָפוּ</b> <small>(במדבר יא, כה)</small>, פירוש ולא יספו עוד להתנבאות כמו שאמרו רבותינו ז"ל <small>(סנהדרין יו ע"א)</small> שלא התנבאו אלא אותו היום בלבד. והמתרגם הוציאם לענין אחר, שתרגם ולא פסק, <b>וְלָא פָּסְקָן</b>. אִם <b>יֹסְפִים</b> אֲנַחְנוּ <small>(דברים ה, כב)</small>, הִנְנִי<b> יוֹסִף</b> עַל יָמֶיךָ <small>(ישעיה לח, ה)</small>, הִנְנִי <b>יוֹסִף</b> לְהַפְלִיא אֶת הָעָם <small>(ישעיה כט, יד)</small>. <b>והנפעל וְנוֹסַף</b> גַּם הוּא עַל שֹׂנְאֵינוּ <small>(שמות א, י)</small>, <b>וְנוֹסְפָה</b> נַחֲלָתָן <small>(במדבר לו, ד)</small>, יֵשׁ מְפַזֵּר<b> וְנוֹסָף</b> עוֹד <small>(משלי יא, כד)</small>. <b>והפעל הכבד</b> [הִפְעִיל] וּשְׁתַּיִם וְלֹא <b>אוֹסִיף</b> <small>(איוב מ, ה)</small>, לֹא <b>אֹסֵף</b> לִשְׁמֹעַ <small>(דברים יח, טז)</small>,<b> יֹסֵף</b> י"י לִי בֵּן אַחֵר <small>(בראשית ל, כד)</small>, זְכֹר מִלְחָמָה אַל <b>תּוֹסַף</b> <small>(איוב מ, לב)</small>, בפתח בהפסק, לֹא <b>תֹאסִפוּן</b> לָתֵת תֶּבֶן לָעָם <small>(שמות ה, ז)</small>, נכתב ב<b>אל"ף</b> במקום <b>וי"ו</b> וכן <b>וַיֹּאסֶף</b> שָׁאוּל לֵרֹא <small>(שמואל א' יח, כט)</small>. אַל <b>תּוֹסְףְ</b> עַל דְּבָרָיו <small>(משלי ל, ו)</small>, בשני שוואין. כִּי לֹא <b>תוֹסִיפִי</b> יִקְרְאוּ לָךְ רַכָּה וַעֲנֻגָּה <small>(ישעיה מז, א)</small>, כִּי לֹא <b>תוֹסִיפִי</b> יִקְרְאוּ לָךְ גְּבֶרֶת מַמְלָכוֹת <small>(ישעיה מז, ה)</small>, שניהם <b>מלרע</b> בפשטא אחד לבדו. וכן הוא המסורת עליהם <b>ב</b>' בטעם <b>מלרע</b>. ענין הכל ידוע. ורבי יונה הפריד ביניהם. ואין צורך, רק הכל ענין אחד.
<h3>יסר</h3>
<b>יֹסֵר</b> לֵץ <small>(משלי ט, ז)</small>, בְּאַוָּתִי <b>וְאֶסֳּרֵם</b> <small>(הושע י, י)</small>. <b>והנפעל</b> <b>הִוָּסְרִי</b> יְרוּשָׁלַם <small>(ירמיה ו, ח)</small>, <b>הִוָּסְרוּ</b> שֹׁפְטֵי אָרֶץ <small>(תהלים ב, י)</small>, בִּדְבָרִים לֹא <b>יִוָּסֶר</b> עָבֶד <small>(משלי כט, יט)</small>. <b>והפעל הכבד</b> [פִּעֵל] <b>יִסְּרַנִּי</b> יָּהּ <small>(תהלים קיח, יח)</small>, <b>וְיִסַּרְתִּי</b> אֶתְכֶם אַף אָנִי <small>(ויקרא כו, יח)</small>, כַּאֲשֶׁר <b>יְיַסֵּר</b> אִישׁ אֶת בְּנוֹ <small>(דברים ח, ה)</small>, וְיִסְּרוֹ למשׁפט <small>(ישעיה כח, כו)</small>, <b>וְיָסַפְתִּי</b> לְיַסְּרָה אֶתְכֶם <small>(ויקרא כו, יח)</small>. הֲרֹב עִם שַׁדַּי <b>יִסּוֹר</b> <small>(איוב מ, ב)</small>, <b>מקור</b>, ואף על פי שה<b>יו"ד</b> בחירק, <b>וְיִסְּרֵנִי</b> מִלֶּכֶת <small>(ישעיה ח, יא)</small>, ובא <b>למ"ד</b> הפועל בצרי שלא כדרך חביריו. ואפשר שיהיה ויסרני מהקל ו<b>יו"ד</b> הכתובה <b>יו"ד</b> <b>א</b>'<b>י'ת</b>'<b>ן</b> ו<b>יו"ד</b> הפעל נבלעה בדגש ה<b>סמ"ך</b> כמו וּבַמַּקָּבוֹת <b>יִצְּרֵהוּ</b> <small>(ישעיה מד, יב)</small>. <b>והשם מוּסַר</b> י"י בְּנִי אַל תִּמְאָס <small>(משלי ג, יא)</small>, <b>מוּסַר</b> שְׁלוֹמֵנוּ עָלָיו <small>(ישעיה נג, ה)</small>,<b> מוּסַר</b> הֲבָלִים עֵץ הוּא <small>(ירמיה י, ח)</small>. ואדוני אבי ז"ל פירש הרוב עם <b>שדי יִסּוֹר</b> שם כמו <b>מוּסַר</b> וכן פירושו <b>הֲמִדֶּרֶך</b> המוסר הוא שיריב האדם עם שדי. והנפעל מורכב עם <b>התפעל</b> <b>וְנִוַּסְּרוּ</b> כָּל הַנָּשִׁים <small>(יחזקאל כנ, מה)</small>, משפטו <b>וְנִתְוַּסְּרוּ</b> כלם ענין מוסר יש בדברים ויש במכות. ומזה <b>וְיִסְּרוֹ</b> לַמִּשְׁפָּט <small>(ישעיה כח, כו)</small>, ענין הכות אגרופי החרישה כמשפט הזריעה. וענין אחר <b>אַיְסִרֵם</b> כְּשֵׁמַע לַעֲדָתָם <small>(הושע ז, יב)</small>. <b>וכבד אחר</b> [הִפְעִיל] וַאֲנִי <b>יִסַּרְתִּי</b> חִזַּקְתִּי זְרוֹעֹתָם <small>(הושע ז, טו)</small>. <b>והשם</b> <b>מוּסַר</b> מְלָכִים פִּתֵּחַ <small>(איוב יב, יח)</small>. ובחלם תמורת השרק <b>וּבְמֹסָרָם</b> יַחְתֹּם <small>(איוב לג, טז)</small>. ובצרי פִּתַּחְתָּ <b>לְמוֹסֵרָי</b> <small>(תהלים קטז, טז)</small>. ובשוא <b>עי"ן</b> הפעל פֶּן יֶחְזְקוּ <b>מוֹסְרֵיכֶם</b> <small>(ישעיה כח, כב)</small>, <b>מוֹסְרֵי</b> צַוָּארֵךְ <small>(ישעיה נב, ב)</small>. וקבוץ הנקבות נִתְּקוּ <b>מוֹסֵרוֹת</b> <small>(ירמיה ה, ה)</small>, נְנַתְּקָה אֶת <b>מוֹסְרוֹתֵימוֹ</b> <small>(תהלים ב, ג)</small>, <b>וּמֹסְרוֹת</b> עָרוֹד מִי פִתֵּחַ <small>(איוב לט, ה)</small>, ענין הכל ענין קשירה.
<h3>יעד</h3>
מִן הַמּוֹעֵד אֲשֶׁר<b> יְעָדוֹ</b> <small>(שמואל ב' כ, ה)</small>, אֲשֶׁר לֹא [לוֹ] <b>יְעָדָהּ</b> <small>(שמות כא, ח)</small>, וְאִם לִבְנוֹ <b>יִיעָדֶנָּה</b> <small>(שמות כא, ט)</small>. <b>והנפעל</b> <b>וְנוֹעַדְתִּי</b> לְךָ שָׁם <small>(שמות כה, כב)</small>, כִּי הִנֵּה הַמְּלָכִים<b> נוֹעֲדוּ</b> <small>(תהלים מח, ה)</small>, אֲשֶׁר <b>אִוָּעֵד</b> לְךָ שָׁמָּה <small>(שמות ל, ו)</small>. <b>והפעל הכבד</b> [הִפְעִיל] כִּי מִי כָמֹונִי וּמִי <b>יֹעִידֶנִּי</b> <small>(ירמיה מט, יט)</small>, ה<b>נו"ן</b> דגושה בזה ובאחר אשר בספר <b>יוֹעִדֶנִּי</b> <small>(ירמיה נ, מד)</small>, אבל וְאִם לְמִשְׁפָּט מִי <b>יוֹעִידֵנִי</b> <small>(איוב ט, יט)</small>, ה<b>נו"ן</b> רפויה. <b>מוּעָדִים</b> לִפְנֵי הֵיכַל י"י <small>(ירמיה כד, א)</small>, אָנָה פָּנַיִךְ <b>מֻעָדוֹת</b> <small>(יחזקאל כא, כא)</small>, ענין הכל זימון. ורבי יהודה חלק לענין אחר <b>יוֹעִידֶנִּי</b> ואין צורך כי הם מענין זימון. ופירוש <b>כִּי מִי כָמֹונִי וּמִי יֹעִידֶנִּי</b> מי יזמין לי כמוני. ופירש <b>וְאִם לְמִשְׁפָּט מִי יוֹעִידֵנִי</b> מי יזמינני למשפט עם השם יתברך. <b>והשם</b> <b>בְּמֹעֵד</b> שְׁנַת הַשְּׁמִטָּה <small>(דברים לא, י)</small>, כִּי אֶקַּח <b>מוֹעֵד</b> <small>(תהלים עה, ג)</small>, מֵהַבֹּקֶר וְעַד עֵת <b>מוֹעֵד</b> <small>(שמואל ב' כד, טו)</small>, וַיֹּאכְלוּ אֶת <b>הַמּוֹעֵד</b> שִׁבְעַת הַיָּמִים <small>(דברי הימים ב' ל, כב)</small>, פירוש זבחי המועד. <b>מוֹעֵד</b> וְשַׁבָּת <small>(איכה ב, ו)</small>, וּבַחַגִּים <b>וּבַמּוֹעֲדִים</b> <small>(יחזקאל מו, יא)</small>. ומשקל אחר וְאֵין בּוֹדֵד <b>בְּמוֹעָדָיו</b> <small>(ישעיה יד, לא)</small>, בקמץ ה<b>עי"ן</b>. וב<b>ו"ו</b> <b>תי"ו</b> הנקבות לַשַּׁבָּתוֹת וְלֶחֳדָשִׁים <b>וְלַמּוֹעֲדוֹת</b> <small>(דברי הימים ב' ח, יג)</small>, פירוש הכל זמן, זמנים. ופירוש <b>וְעַד עֵת מוֹעֵד</b> מועד הקרבן שהוא המיר השחר והוא ארבע שעות. וכן תרגם יונתן <b>דְמִתְנְכִיס תְּמִידָא וְעַד דְמִתַּסֵק</b>. ונקרא מקום הקבוץ לזמן ידוע מועד. שָׁאֲגוּ צֹרְרֶיךָ בְּקֶרֶב <b>מוֹעֲדֶךָ</b> <small>(תהלים עד, ד)</small>, רצה לומר בקרב בית המקדש שהיו נועדים שם כל ישראל. וכן שָׂרְפוּ כָל <b>מוֹעֲדֵי</b> אֵל <small>(תהלים עד, ח)</small>, שִׁחֵת <b>מוֹעֲדוֹ</b> <small>(איכה ב, ו)</small>, וכן נקרא אהל מועד לפי שהיו ישראל נועדים ונקבצים שם. ועוד לפי שנועד שם עם משה כמו שאמר <b>וְנוֹעַדְתִּי</b> לְךָ שָׁם <small>(שמות כה, כב)</small>, קְרִאֵי <b>מוֹעֵד</b> <small>(במדבר טז, ב)</small>, כשהיו נועדים הגדולים על אי זה דבר שיהיה היו הם קרואים כי היו אנשים גדולים. וְאֵשֵׁב בְּהַר <b>מוֹעֵד</b> בְּיַרְכְּתֵי צָפוֹן <small>(ישעיה יד, יג)</small>, מקום שיתקבצו ויועדו שם כל המלכים אליו בירכתי צפון והוא בבל. וּבֵית <b>מוֹעֵד</b> לְכָל חָי <small>(איוב ל, כג)</small>, הקבר שיועדו שם כל חי בבא קצם. <b>והשם</b> במשקל אחר עָרֵי <b>הַמּוּעָדָה</b> <small>(יהושע כ, ט)</small>, פירוש שהיו אלה הערים להועד שם כל מכה נפש בשגגה. וכן נקרא הקהל עדה קְרִואֵי [קְרִיאֵי] <b>הָעֵדָה</b> <small>(במדבר כו, ט)</small>, <b>עֲדַת</b> י"י <small>(במדבר כז, יז)</small>, לפי שהם נזמנים בקהלם יחד. וכן אסיפת דבורים וְהִנֵּה עֲדַת <b>דְּבוֹרִים</b> <small>(שופטים יד, ח)</small>, בהאספם יחד כאילו הם נזמנים זה אצל זה לבא בהקבצם יחד.
<h3>יעה</h3>
<b>וְיָעָה</b> בָרָד מַחְסֵה כָזָב <small>(ישעיה כח, יז)</small>, יעבור ויסיר. ומזה נאמר וְאֶת <b>הַיָּעִים</b> <small>(שמות לח, ג)</small>, שהיו מסירים בהם הדשן כתרגומו <b>מַגְרוֹפְיָתָא</b>, שהיה גורף בהם הדשן מהמזבח.
<h3>יעז</h3>
אֶת עַם <b>נוֹעָז</b> <small>(ישעיה לג, יט)</small>, כמו <b>עֹז</b> ויהיה<b> יָעַז</b> ו<b>עָזַז</b> בענין אחד. וכן תרגם יונתן <b>יַת מַרְוַת עַם תַּקִיף</b>. ויש מפרש כמו לועז בחלוף <b>למ"ד</b> ב<b>נו"ן</b> כמו <b>לִשְׁכָּה</b> <small>(נחמיה יג, ג)</small> ו<b>נִשְׁכָּה</b> <small>(נחמיה יג, ז)</small> ענינו כמו מֵעַם לֹעֵז <small>(תהלים קיד, א)</small>.
<h3>יעט</h3>
מְעִיל צְדָקָה <b>יְעָטָנִי</b> <small>(ישעיה סא, י)</small>, <b>עֹטֶה</b> אוֹר כַּשַּׂלְמָה <small>(תהלים קד, ב)</small>, ו<b>יָעַט</b> ו<b>עָטָה</b> בענין אחד.
<h3>יעל</h3>
מָה <b>הוֹעִיל</b> פֶּסֶל <small>(חבקוק ב, יח)</small>, וְאֵין בָּם <b>מוֹעִיל</b> <small>(ירמיה טז, יט)</small>. אלה והדומים להם ענינם לתת התועלת. ויש שענינם לקבלה תועלת מָה <b>אֹעִיל</b> מֵחַטָּאתִי <small>(איוב לה, ג)</small>, וּמַה <b>נּוֹעִיל</b> כִּי נִפְגַּע בּוֹ <small>(איוב כא, טו)</small>. וחלק רבי יונה לְהַיָּתִי [לְהַוָּתִי] <b>יֹעִילוּ</b> <small>(איוב ל, יג)</small>, לענין אחר כלומר ישתדלו ויבקשו להותי ואין צריך להוציאו מענינו. ופירוש <b>לְהַוָּתִי יֹעִילוּ</b> לנפשותם, כלומר שמחים להותי כאילו ימצאו תועלת גדולה להותי ולא עוזר למו כלומר זה התועלת לא עוזר למו והם שמחים ללא דבר לתועלת שלא יהיה בה להם עזר. עַל פְּנֵי צוּרֵי <b>הַיְּעֵלִים</b> <small>(שמואל א' כד, ב)</small>, <b>יַעֲלֵי</b> סָלַע <small>(איוב לט, א)</small>, אַיֶּלֶת אֲהָבִים <b>וְיַעֲלַת</b> חֵן <small>(משלי ה, ט)</small>. ותרגום<b> אַקּוֹ</b> <small>(דברים יד, ה)</small> <b>יַעְלָא</b> והוא תיש הבר, <b>קאמוצ"ח</b> בלע"ז.
<h3>יען</h3>
<b>יַעַן</b> אֲשֶׁר עָשִׂיתָ <small>(בראשית כב, טז)</small>, <b>יַעַן</b> אֲשֶׁר לֹא יִרְאֶה לַעַיִן הוּא אֶת הָאָרֶץ <small>(יחזקאל יב, יב)</small>, <b>יַעַן</b> מָשַׁח י"י אֹתִי <small>(ישעיה סא, א)</small>, <b>יַעַן וּבְיַעַן</b> בְּמִשְׁפָּטַי מָאָסוּ <small>(ויקרא כו, מג)</small>. כלם פירושם בעבור. ונכפל <b>יַעַן וּבְיַעַן</b> להודיע כי הרבה טעמים יש לטלטולם ולגלותם בעבור כך ובעבור כך. וְאֵת בַּת <b>הַיַּעֲנָה</b> <small>(ויקרא יא, טז. דברים יד, טו)</small>, לִבְנוֹת <b>יַעֲנָה</b> <small>(איוב ל, כט)</small>, עֵנִים [<b>כַּיְעֵנִים</b>] בַּמִּדְבָּר <small>(איכה ד, ג)</small>, הם עופות שוכני מדבר ומשמיעים קול יללה.
<h3>יעף</h3>
וּלְאֻמִּים בְּדֵי אֵשׁ <b>וְיָעֵפוּ</b> <small>(ירמיה נא, נח)</small>, לֹא<b> יִיעַף</b> וְלֹא יִיגָע <small>(ישעיה מ, כח)</small>, <b>וְיִעֲפוּ</b> נְעָרִים וְיִגָעוּ <small>(ישעיה מ, ל)</small>, וּלְאֻמִּים בְּדֵי רִיק <b>יִעָפוּ</b> <small>(חבקוק ב, יג)</small>. <b>והתאר</b> לִשְׁתּוֹת <b>הַיָּעֵף</b> <small>(שמואל ב' טז, ב)</small>, ענין העיפות ידוע. וכן לָעוּת אֶת <b>יָעֵף</b> דָּבָר <small>(ישעיה נ, ד)</small>, והוא הצמא לשמוע דבר י"י<b>. מֻעָף בִּיעָף</b> <small>(דניאל ט, כא)</small>, מענין עוף. מועף פעול בפלס מוצק וביעף שם בפלס ביקר. ופירוש הפסוק גבריאל שראיתי בחזון בתחלה שהיה עוף למעלה עתה ראיתיו שהיה נוגע אלי. וענין אחר <b>וְתוֹעֲפוֹת</b> הָרִים לוֹ <small>(תהלים צה, ד)</small>, <b>כְּתוֹעֲפֹת</b> רְאֵם לוֹ <small>(במדבר כג, כב)</small>, וְכֶסֶף <b>תּוֹעָפוֹת</b> לָךְ <small>(איוב כב, כה)</small>. ענינם ענין חוזק.
<h3>יעץ</h3>
כִּי י"י צְבָאוֹת <b>יָעָץ</b> וּמִי יָפֵר <small>(ישעיה יד, כז)</small>, אֲשֶׁר <b>יְעָצָנִי</b> <small>(תהלים טז, ז)</small>, <b>אִיעָצֵךְ</b> נָא <b>עֵצָה</b> <small>(מלכים א' א, יב)</small>, <b>אִיעֲצָה</b> עָלֶיךָ עֵינִי <small>(תהלים לב, ח)</small>, רוצה לומר בעיני, ופירושו שאשים השגחתי ועיני עליך ואיעצך. וכן נפשׁי אויחיך <small>(ישעיה כו, ט)</small>. וכבר הרחבנו על הענין הזה בשרש <b>אָוָה</b>. <b>עֻצוּ עֵצָה</b> <small>(ישעיה ח, יא)</small>, <b>יֹעֵץ</b> בְּלִיָּעַל <small>(נחום א, יא)</small>. <b>והשם</b> <b>עֵצָה</b>. ובסמוך <b>וַעֲצַת</b> י"י <small>(משלי יט, כא)</small>. ובקבוץ <b>עֵצוֹת</b> מֵרָחוֹק <small>(ישעיה כה, א)</small>. ועם הכנוי ברבוי הזכרים לבד נִלְאֵית בְּרֹב <b>עֲצָתָיִךְ</b> <small>(ישעיה מו, יג)</small>. ומשקל אחר <b>מוֹעֵצָה</b>. והקבוץ וַיֵּלְכוּ <b>בְּמֹעֵצוֹת</b> <small>(ירמיה ז, כד)</small>, <b>וּמִמֹּעֲצֹתֵיהֶם</b> יִשְׂבָּעוּ <small>(משלי א, לא)</small>. <b>והנפעל</b> אֶת מִי <b>נוֹעַץ</b> <small>(ישעיה מ, יד)</small>, מָה אַתֶּם <b>נוֹעָצִים</b> <small>(מלכים א' יב, ט)</small>, וְאֶת <b>נוֹעָצִים</b> חָכְמָה <small>(משלי יג, י)</small>, <b>וְנִוָּעֲצָה</b> יַחְדָּו <small>(נחמיה ו, ז)</small>, <b>וַיִּוָּעַץ</b> הַמֶּלֶךְ <small>(מלכים א' יב, ו)</small>. <b>וההתפעל</b> <b>וְיִתְיָעֲצוּ</b> עַל צְפוּנֶיךָ <small>(תהלים פג, ד)</small>, ידוע.
<h3>יער</h3>
<b>יַעַר</b> וְכָל עֵץ בּוֹ <small>(ישעיה מד, כג)</small>, בַּעֲצֵי <b>הַיַּעַר</b> <small>(שיר השירים ב, ג)</small>, וְיָשְׁנוּ <b>בַּיְּעָרִים</b> <small>(יחזקאל לד, כה)</small>. והקבוץ בלשון נקבות וַיֶּחֱשׂף <b>יְעָרוֹת</b> <small>(תהלים כט, ט)</small>, ידוע. וענין אחר אָכַלְתִּי <b>יַעְרִי</b> עִם דִּבְשִׁי <small>(שיר השירים ה, א)</small>, <b>בְּיַעְרַת</b> הַדְּבָשׁ <small>(שמואל א, יד, כז)</small>. היא חלת הדבש קודם שיוציאו ממנה הדבש <b>ברישק"א</b> בלע"ז.
<h3>יפה</h3>
מַה <b>יָּפִית</b> וּמַה נָּעַמְתְּ <small>(שיר השירים ז, ז)</small>, מַה <b>יָּפוּ</b> פְעָמַיִךְ <small>(שיר השירים ז, ב)</small>, <b>וַיְּיִף</b> בְּגָדְלּוֹ <small>(יחזקאל לא, ז)</small>, בחירק ה<b>יו"ד</b> הראשונה ונוח השניה בקריאת בן נפתלי, ובקריאת בן אשר <b>וְַייִף</b> בשוא הראשונה וחירק השניה. ובמקצת הספרים מצאתי בחירק הראשונה ושוא השניה לבן אשר, וזו היא הקריאה הנכונה על משקל <b>וַיִּשְׁבְּ</b>.<b> וַתִּיפִי</b> בִּמְאֹד מְאֹד <small>(יחזקאל טז, יג)</small>, בקריאת בן אשר מלעיל <b>בשׁני פשׁטין</b>, ובקריאת בן נפתלי מלרע <b>בפשׁט אחד</b> לבד. ובהכפל ה<b>יו"ד</b> וה<b>פ"א</b> <b>יָפְיָפִיתָ</b> מִבְּנֵי אָדָם <small>(תהלים מה, ג)</small>, ו<b>פ"א</b> הפעל חטף קמץ. <b>והשם</b> מִכְלַל <b>יֹפִי</b> <small>(תהלים נ, ב)</small>, עַל <b>יְפִי</b> חָכְמָתֶךָ <small>(יחזקאל כח, ז)</small>, בשוא לבד, והראוי בקמץ חטף, מַה טּוּבוֹ וּמַה <b>יָפְיוֹ</b> <small>(זכריה ט, יז)</small>. <b>והתאר</b> <b>יָפֶה</b> עֲשִׂיתִיו <small>(יחזקאל לא, ט)</small>,<b> יָפָה</b> אַתְּ רַעְיָתִי <small>(שיר השירים ו, ד)</small>, ובהכפל ה<b>עי"ן</b> וה<b>למ"ד</b> עֶגְלָה <b>יְפֵה</b> פִיָּה מִצְרָיִם <small>(ירמיה מו, כ)</small>, ואף על פי שנכתב בשתי מלות ענינו מלה אחת וכמוהו <b>פְּקַח קוֹחַ</b> <small>(ישעיה סא, א)</small>, הַבּוּז לִגְאֵיוֹנִים <small>(תהלים קכג, ד)</small>, הוּא יְנַהֲגֵנוּ עַל מוּת <small>(תהלים מח, טו)</small>. <b>וההתפעל</b> לַשָּׁוְא <b>תִּתְיַפִּי</b> <small>(ירמיה ד, ל)</small>, כלומר תתקשטי ותראי עצמך שאת יפה בעיני העוגבים, <b>והפעל הכבד</b> [פִּעֵל] בְּכֶסֶף וּבְזָהָב <b>יְיַפֵּהוּ</b> <small>(ירמיה י, ד)</small>.
<h3>יפח</h3>
<b>וְיָפֵחַ</b> לַקֵּץ <small>(חבקוק ב, ג)</small>, ובסמוך <b>וִיפֵחַ</b> חָמָס <small>(תהלים כז, יב)</small>, פירוש הוגה ומצפצף. וההתפעל ממנו <b>תִּתְיַפֵּחַ</b> תְּפָרֵשׂ כַּפֶּיהָ <small>(ירמיה ד, לא)</small>, פירוש ההגה ותהמה ותקונן על הרוגיה. ויונתן תרגם <b>דְמִשְׁתַּטְחָא וּפַרְסָא יְדָהָא אָמְרָא וַי כְּעַן לִי</b>. ואפשר שהיה <b>וְיָפֵחַ לַקֵּץ</b> משרש <b>פִּיחַ</b> מן <b>וְיָפִיחַ</b> כמו <b>וְיָפִיחַ</b> כְּזָבִים עֵד שָׁקֶר <small>(משלי יד, ה)</small>, והענין אחד.
<h3>יפע</h3>
וְחִלְּלוּ <b>יִפְעָתֶךָ</b> <small>(יחזקאל כח, ז)</small>, שִׁחַתָּ חָכְמָתְךָ עַל <b>יִפְעָתֶךָ</b> <small>(יחזקאל כח, יז)</small>, פירושו זהרך. <b>הוֹפִיעַ</b> מֵהַר פָּארָן <small>(דברים לג, ב)</small>, נגלה בזהרו ובכבודו, וְעַל עֲצַת רְשָׁעִים <b>הוֹפָעְתָּ</b> <small>(איוב י, ג)</small>, הזהרת על עצתם כלומר שתשלים עצתם ושיגיע אליהם בעצתם זהרך ורצונך. ובהפך זה הענין<b> וַתֹּפַע</b> כְּמוֹ אֹפֶל <small>(איוב י, כב)</small>, ותחשך. ואמר בלשון אורה לכינוי. ויש לפרשו כמשמעו ופירושו המקום המופע והנאור שבה הוא כמו אופל.
<h3>יפת</h3>
תְּנוּ לָכֶם <b>מוֹפֵת</b> <small>(שמות ז, ט)</small>, אֲנִי <b>מוֹפֶתְכֶם</b> <small>(יחזקאל יב, יא)</small>, אֶת כָּל <b>הַמֹּפְתִים</b> הָאֵלֶּה <small>(שמות יא, י)</small>, ענינו כמו <b>אוֹת</b> אלא שמלת <b>אוֹת</b> נופלת במקומות שלא תפול מלת <b>מוֹפֵת</b> כמו אִישׁ עַל דִּגְלוֹ בְאֹתֹת <small>(במדבר ב, ב)</small>, וְהָיְתָה לְאוֹת בְּרִית <small>(בראשית ט, יג)</small>, ולא תפול באותם המקומות ובדומיהם <b>מוֹפֵת</b>, כי ה<b>מּוֹפֵת</b> הוא דבר נראה להאמין בו דבר כיוצא בו שעתיד להראות ומלת <b>אוֹת</b> תבוא גם כן בזה הענין אלא שפעמים תבא לסימן לבד ולא כן מלת <b>מוֹפֵת</b>.
<h3>יצא</h3>
<b>יָצָאתָ</b> לְיֵשַׁע עַמֶּךָ <small>(חבקוק ג, יג)</small>. ובא עָרֹם <b>יָצָתִי</b> [יָצָאתִי] <small>(איוב א, כא)</small>, חסר <b>אל"ף</b>. וכן <b>הַיּוֹצֵת</b> מִבֵּין רַגְלֶיהָ <small>(דברים כח, נז)</small>, כִּשְׁגָגָה <b>שֶׁיֹּצָא</b> <small>(קהלת י, ה)</small>, משפטו <b>שׁיּוֹצְאָה</b> אַךְ <b>יָצֹא יָצָא</b> יַעֲקֹב <small>(בראשית כז, ל)</small>, לֹא <b>יֵצֵא</b> בַּצָּבָא <small>(דברים כד, ה)</small>. <b>יֵצֵא</b> נָא אָבִי וְאִמִּי אִתְּכֶם <small>(שמואל א' כב, ג)</small>, כלומר יצא ממקומו ממערת עדולם, שירדו שמה בעבורי ויעמדו אתכם עד אשר אדע מה יעשה לי אלהים כי שמא שאול היה שונא אותם לשנאת דוד בנם. טוֹב בִּתִּי כִּי <b>תֵצְאִי</b> עִם נַעֲרוֹתָיו <small>(רות ב, כב)</small>, פירוש כי תצאי לשדה עם נערותיו. <b>הַיֹּצֵא</b> הַשָּׂדֶה <small>(דברים יד, כב)</small>, פירוש היוצא מן השדה. או הוא פעל כבד ופירושו אשר <b>יוֹצִיא</b> השדה. הָעִיר <b>הַיֹּצֵאת</b> אֶלֶף <small>(עמוס ה, ג)</small>, איננו פעל יוצא כאשר חשבו אנשים, כי יוצאה על כנסת העם לא על העיר עצמה, כי כן דרך הלשון לומר ענין אנשי העיר בלשון העיר כמו וַתָּבֹא הָעִיר בַּמָּצוֹר <small>(מלכים ב' כד, י)</small>, וְעָשְׂתָה עִמְּךָ מִלְחָמָה <small>(דברים כ, יב)</small>, וְאִם לֹא תַשְׁלִים עִמָּךְ <small>(שם)</small>, אֶרֶץ כִּי תֶחֱטָא לִי <small>(יחזקאל יד, יב)</small>, וזולתם רבים. <b>והשם</b> וּמִיצִיאֵו [<b>וּמִיצִיאֵי</b>] מֵעָיו <small>(דברי הימים ב' לב, כא)</small>. ויתכן היותו <b>תאר</b>. ומשקל אחר השם בְּגֶלְלֵי <b>צֵאַת</b> הָאָדָם <small>(יחזקאל ד, יב)</small>, וְכִסִּיתָ אֶת <b>צֵאָתֶךָ</b> <small>(דברים כג, יד)</small>. ומשקל אחר <b>צֹאַת</b> בְּנוֹת צִיּוֹן <small>(ישעיה ד, ד)</small>, <b>וּמִצֹּאָתוֹ</b> לֹא רֻחָץ <small>(משלי ל, יב)</small>. ומשקל אחר<b> צֵא</b> תֹּאמַר לוֹ <small>(ישעיה ל, כב)</small>. והמסורת עליו לית לשון טינוף. ולפי שצואה היא לכלוך אמר לבגדים המלוכלכים הַבְּגָדִים <b>הַצֹּאִים</b> <small>(זכריה נ, ד)</small>, ובתשלומו <b>יְצוֹאִים</b>, ובהכפל ה<b>עי"ן</b> וה<b>למ"ד</b> <b>הַצֶּאֱצָאִים</b> וְהַצְּפִעוֹת <small>(ישעיה כב, כד)</small>, הבנים והבנות, <b>וְצֶאֱצָאֵי</b> מֵעֶיךָ <small>(ישעיה מח, יט)</small>. <b>וְצֶאֱצָאַי</b> יְשֹׁרָשׁוּ <small>(איוב לא, ח)</small>, כלומר יציאות הזרעים. <b>והפעל הכבד</b> [הִפְעִיל] כִּי <b>הוֹצִיא</b> י"י <small>(שמות יח, א)</small>, <b>וְהוֹצֵאתִי</b> אֶתְכֶם <small>(שמות ו, ו)</small>, <b>וַיּוֹצֵא</b> אֹתוֹ הַחוּצָה <small>(בראשית טו, ה)</small>, <b>וַיּוֹצִיאֻהוּ</b> לְחָרָשֵׁי הָעֵץ <small>(מלכים ב' יב, יב)</small>, הוציאו את הכסף לשכר חרשי העץ. <b>וַיֹּצֵא</b> מְנַחֵם אֶת הַכֶּסֶף עַל יִשְׂרָאֵל <small>(מלכים ב' טו, כ)</small>, כלומר הוציאו עליהם שהם פרעו אותו. <b>והצווי</b> בהראות ה<b>יו"ד</b> הַוְצֵא [<b>הַיְצֵא</b>] אִתָּךְ <small>(בראשית ח, יז)</small>, הִוא <b>מוּצֵאת</b> <small>(בראשית לח, כה)</small>. <b>ושלא נזכר פעלו</b> [הָפְעַל] וְהִיא מֵעַמִּים <b>הוּצָאָה</b> <small>(יחזקאל לח, ח)</small>. <b>והשם</b> <b>וּמוֹצָא</b> הַסּוּסִים <small>(מלכים א' י, כח)</small> כִּי לֹא <b>מִמּוֹצָא</b> וּמִמַּעֲרָב <small>(תהלים עה, ז)</small>, פירוש ממוצא השמש. <b>וּכְמוֹצָא</b> מַיִם <small>(ישעיה נח, יא)</small>, וִישָׁרִים <b>לְמֹצְאֵי</b> דָעַת <small>(משלי ח, ט)</small>, בשוא. ובקבוץ <b>מוֹצָאֵי</b> בֹקֶר וָעֶרֶב תַּרְנִין <small>(תהלים סה, ט)</small> <b>כְּמוֹצָאֵי</b> גּוֹלָה <small>(יחזקאל יב, ד)</small>, וַיִּכְתֹּב מֹשֶׁה אֶת <b>מוֹצָאֵיהֶם</b> <small>(במדבר לג, ב)</small>, ויתכן להיות למוצאי דעה משרש <b>מצא</b> לפי שהוא בשוא, ושם נכתבנו עם כִּי חַיִּים הֵם <b>לְמֹצְאֵיהֶם</b> <small>(משלי ד, כב)</small>. ומשקל אחר לַמָּוֶת <b>תּוֹצָאוֹת</b> <small>(תהלים סח, כא)</small>, כִּי מִמֶּנּוּ <b>תּוֹצְאוֹת</b> חַיִּים <small>(משלי ד, כג)</small>.
<h3>יצב</h3>
אַתָּה <b>הִצַּבְתָּ</b> כָּל גְּבוּלוֹת אָרֶץ <small>(תהלים עד, טז)</small>, <b>יַצֵּב</b> גְּבֻלֹת עַמִּים <small>(דברים לב, ח)</small>, כמו <b>יַצִּיב, הִצִּיבוּ</b> מַשְׁחִית אֲנָשִׁים יִלְכֹּדוּ <small>(ירמיה ה, כו)</small>, וְהִנֵּה <b>מַצִּיב</b> לוֹ יָד <small>(שמואל א' טו, יב)</small>, דָּרַךְ קַשְׁתוֹ <b>וַיַּצִּיבֵנִי</b> <small>(איכה ג, יב)</small>, <b>וּלְהַצִּיב</b> הַדָּרְבָן <small>(שמואל א' יג, כא)</small>, פירוש לחדד הדרבן ולהעמידו בתוך המלמד. וזכר רבי יונה <b>שלא נזכר פעלו</b> מזה<b> וְהֻצַּב</b> גֻּלְּתָה הֹעֲלָתָה <small>(נחום ב, ח)</small>. ואין לו טעם רק הנכון במלה הזאת כמו שפירש רב שמואל הנגיד ז"ל כי הצב שם המלכה. <b>והנפעל</b> <b>נִצָּב</b> לָרִיב י"י וְעֹמֵד לָדִין עַמִּים <small>(ישעיה ג, יג)</small>, <b>נִצָּב</b> יְמִינוֹ כְּצָר <small>(איכה ב, ד)</small>, <b>הַנִּצָּבָה</b> לֹא יְכַלְכֵּל <small>(זכריה יא, טז)</small>, פירוש החולה שהיא עומדת במקומה שלא תוכל ללכת. <b>נִצְּבוּ</b> כְמוֹ נֵד <small>(שמות טו, ח)</small>. <b>וההתפעל</b> <b>וַיִּתְיַצֵּב</b> מַלְאַךְ י"י בַּדֶּרֶךְ לְשָׂטָן לוֹ <small>(במדבר כב, כב)</small>, <b>יִתְיַצְּבוּ</b> מַלְכֵי אֶרֶץ <small>(תהלים ב, ב)</small>, <b>וַתֵּתַצַּב</b> אֲחֹתוֹ <small>(שמות ב, ג)</small>, משפטו <b>וַתִּתְיַצֵּב</b>, וכבר זכרנו דקדוק המלה הזאת בחלק הדקדוק. ואמר רבי יהודה כי<b> יַצֵּב גְּבֻלֹת עַמִּים</b> מקור מן הדגוש, כלם ענין העמדה. וההתפעל והנפעל לשון עמידה. <b>והשם</b> <b>מַצַּב</b> פְּלִשְׁתִּים <small>(שמואל א' יג, כג)</small>, אַנְשֵׁי <b>הַמַּצָּבָה</b> <small>(שמואל א' יד, יב)</small>. והמצב הם אוחזי הצנות ההולכים לפני החיל והם מעמידים העם. <b>הַמַּצָּב</b> וְהַמַּשְׁחִית <small>(שם א' יד, טו)</small>, המשחית הם היוצאים מהמארב תרגם יונתן <b>אִסְטַרְטִיגָא וּמְחַבְּלָא.</b> וכן תרגם <b>מַצַּב פְּלִשְׁתִּים, מַצַּב</b> הָעֲרֵלִים <small>(שם א' יד, יא)</small>, <b>אִסְטַרְטְגֵי</b>. וּפֶסֶל <b>וּמַצֵּבָה</b> <small>(ויקרא כו, א)</small>, <b>מַצֶּבֶת</b> קְבֻרַת רָחֵל <small>(בראשית לה, כ)</small>. ונשתנה בסמיכות <b>מַצְּבַת</b> הַבַּעַל <small>(מלכים ב' ג, ב)</small>. וכן הקבוץ בסמיכות וַיֹּצִאוּ אֶת <b>מַצְּבוֹת</b> בֵּית הַבַּעַל <small>(מלכים ב' י, כו)</small>, <b>וּמַצְּבוֹת</b> עֻזֵּךְ לָאָרֶץ תֵּרֵד <small>(יחזקאל כו, יא)</small>, והמצבה היא אבן שמציבין אותה להשתחוות לה או לציון הקבר. ופירוש <b>מַצַּב פְּלִשְׁתִּים</b> מערכתם ומעמדם. וכן <b>אַנְשֵׁי הַמַּצָּבָה</b> עורכי המלחמה ומעמידי העם. וְצַרְתִּי עָלַיִךְ <b>מֻצָּב</b> <small>(ישעיה כט, ג)</small>, הוא מגדל עץ שמציבין נגד העיר ללכדה.
<h3>יצג</h3>
[הִפְעִיל] הִצִּיגַנִו [<b>הִצִּיגַנִי</b>] כְּלִי רִיק <small>(ירמיה נא, לד)</small>, <b>וְהִצַּגְתִּיהָ</b> כְּיוֹם הִוָּלְדָהּ <small>(הושע ב, ה)</small>, <b>אַצִּיגָה</b> נָּא עִמְּךָ <small>(בראשית לג, טו)</small>, <b>וְהִצִּגַנִי</b> לִמְשֹׁל עַמִּים <small>(איוב יז, ו)</small>,<b> וְהַצִּיגוּ</b> בַשַּׁעַר מִשְׁפָּט <small>(עמוס ה, יט)</small>, <b>וַיַּצֵּג</b> אֶת הַמַּקְלוֹת אֲשֶׁר פִּצֵּל <small>(בראשית ל, לח)</small>, <b>הַצֵּג</b> עַל הָאָרֶץ <small>(דברים כח, נו)</small>, <b>מַצִּיג</b> אֶת גִּזַּת הַצֶּמֶר <small>(שופטים ו, לז)</small>. <b>ושלא נזכר פועלו ממנו</b> [הָפְעַל] צֹאנְכֶם וּבְקַרְכֶם <b>יֻצָּג</b> <small>(שמות י, כד)</small>. כלם ענין העמדה. ואפשר שיהיה זה הפעל מפעלי ה<b>נו"ן</b>.
<h3>יצע</h3>
<b>וְאַצִּיעָה</b> שְּׁאוֹל הִנֶּךָּ <small>(תהלים קלט, ח)</small>, וְשַׂק וָאֵפֶר <b>יַצִּיעַ</b> <small>(ישעיה נח, ה)</small>. <b>ושלא נזכר פועלו ממנו</b> [הָפְעַל] תַּחְתֶּיךָ <b>יֻצַּע</b> רִמָּה <small>(ישעיה יד, יא)</small>, שַׂק וָאֵפֶר <b>יֻצַּע</b> לָרַבִּים <small>(אסתר ד, ג)</small>. ויש מי שאומר כי <b>יֻצַּע לָרַבִּים</b> פעל עבר וה<b>יו"ד</b> בו שרש ממה שלא נזכר פעלו מהדגוש. והראשון נכון וענינם כענין <b>פְּרִישָֹה</b> אלא שענין <b>פְּרִישָֹה</b> מלמעלה ברוב וענין יציע מלמטה. <b>והשם</b> <b>יְצוּעִי</b> עָלָה <small>(בראשית מט, ד)</small>, פירושו מטתי, אִם זְכַרְתִּיךָ עַל <b>יְצוּעָי</b> <small>(תהלים סג, ז)</small>. ונקראת כן המטה על הבגדים המוצעים תחת האדם. ומשקל אחר כִּי קָצַר<b> הַמַּצָּע</b> <small>(ישעיה כח, כ)</small>. ושם נופל על דבר אחר וַיִּבֶן עַל קִיר הַבַּיִת יָצִועַ [<b>יָצִיעַ</b>] <small>(מלכים א' ו, ה)</small>, הַיָּצִועַ [<b>הַיָּצִיעַ</b>] הַתַּחְתֹּנָה <small>(מלכים א' ו, ו)</small>, היציע הוא שעושין באמצע הבית מקיר לקיר כמו עליה והוא כמו חדר להשתמש בו בהצנע. זהו ענין מלת יציע. אבל היציע הנזכר בכתוב היה חוץ לקיר בית המקדש כמין לשכות בנויות סביב סביב לכותל בית המקדש והוא הנקרא יציע ונקרא <b>תָּא</b> ונקרא <b>צֶלַע</b> והוא שאמר <b>צְלָעוֹת</b> סָבִיב <small>(מלכים א' ו, ה)</small>, פֶּתַח הַצֵּלָע הַתִּיכֹנָה <small>(שם א' ו, ח)</small>, וכבר פירשתי ענינם היטב בשרש <b>גָּרַע</b>. פירש אדוני אבי ז"ל מזה אֹהֶל בַּל <b>יִצְעָן</b> <small>(ישעיה לג, כ)</small>. וה<b>נו"ן</b> נוספת, והוא שם דבר או תאר ופירושו אהל שלא ירד ושלא יהיה מוצע לעולם אלא לעולם יהיה פרושֹ.
<h3>יצק</h3>
<b>וְיָצַק</b> עָלֶיהָ שֶׁמֶן <small>(ויקרא ב, א)</small>,<b> צָקוּן</b> לַחַשׁ <small>(ישעיה כו, טז)</small>, בחסרון ה<b>פ"א</b> וה<b>נו"ן</b> נוספת ועוד נכתבנו נח ה<b>עי"ן</b>. <b>וְיִצְקוּ</b> עַל הָעֹלָה <small>(מלכים א' יח, לד)</small>, אמר רבי יהודה כי הוא עתיד וה<b>יו"ד יו"ד</b> א'י'ת'ן ו<b>יו"ד</b> השרש מעמדת בגעיא ונכון הוא ואין להשיב עליו. ורבי יונה אמר שהוא <b>ציווי</b> וה<b>יו"ד</b> <b>יו"ד</b> השרש ובא מעמד בגעיא כמו <b>מִשְׁכוּ</b> וּקְחוּ לָכֶם צֹאן <small>(שמות יב, כא)</small>, וגם זה נכון. <b>צַק</b> לָעָם וְיֹאכֵלוּ <small>(מלכים ב' ד, מא)</small>, פירוש צק התבשיל בקערות לעם. וגם <b>יְצֹק</b> בּוֹ מָיִם <small>(יחזקאל כד, ג)</small>, כלם <b>פעלים</b> <b>יוצאים</b>. אבל <b>וַיִּצֶק</b> דַּם הַמַּכָּה אֶל חֵיק הָרָכֶב <small>(מלכים א' כב, לה)</small>, <b>פעל עומד</b>. ויתכן להיות מן השרש הזה וְצוּר <b>יָצוּק</b> עִמָּדִי פַּלְגֵי שָׁמֶן <small>(איוב כט, ו)</small>, אמר זה להפלגת הריבוי כאילו הצור כלו מותך בשמן. או יהיה פירושו מן הצור היו יצוקים פלגי שמן. וכן וְאֶבֶן <b>יָצוּק</b> נְחוּשָׁה <small>(איוב כה, ב)</small>, כלומר מן האבן מותך הנחשה. או יהיו שניהם פעלים עומדים מנחי ה<b>עי"ן</b> כמו שאנו עתידים לזכרם. <b>והפעל הכבד</b> [הִפְעִיל] וְהִיא מֹיצָקֶת [<b>מוֹצָקֶת</b>] <small>(מלכים ב' ד, ה)</small>. <b>ושלא נזכר פועלו ממנו</b> [הָפְעַל] <b>הוּצַק</b> חֵן בְּשִׂפְתוֹתֶיךָ <small>(תהלים מה, ג)</small>, נָהָר <b>יוּצַק</b> יְסוֹדָם <small>(איוב כב, טז)</small>, פירושו ביסודם, כלם ענין יציקה. ואין לחלק ענין התכה מענין יציקה כמו שחלקם רבי יונה כי היציקה וההתכה אחד הוא והוא חלק לענין אחר ההתכה. <b>יְצֻקִים בִּיצֻקָתוֹ</b> <small>(מלכים א' ז, כד)</small>, ובדברי הימים במשקל אחר <b>יְצוּקִים בְּמֻצַקְתּוֹ</b> <small>(דברי הימים ב' ד, ג)</small>, והנפרד <b>מוֹצָקֶת</b> בחולם או בשרק, והקבוץ וְשִׁבְעָה <b>מוּצָקוֹת</b> <small>(זכריה ד, ב)</small>, בְּצֶקֶת עָפָר<b> לַמּוּצָק</b> <small>(איוב לח, לח)</small>, וַיַּעַשׂ אֶת הַיָּם <b>מוּצָק</b> <small>(דברי הימים ב' ד, ב)</small>, כלומר עשאו <b>מֻתָּךְ</b>. <b>מֻצַק</b> נְחֹשֶׁת <small>(מלכים א' ז, טז)</small> סמוך, לפיכך הואי פתח ולית כותיה פתח. <b>יְצָקָם</b> הַמֶּלֶךְ <small>(דברי הימים ב' ד, יז)</small> <b>לָצֶקֶת</b> אֵת אַדְנֵי הַקֹּדֶשׁ <small>(שמות לח, כז)</small>. ורבי יהודה כתב הכל ענין אחד ויפה כתב. ויתכן להיות <b>בְּצֶקֶת עָפָר לַמּוּצָק</b>, ענינו חזק כלומר בהתוך העפר להיותו חזק וקבוע. וכן אמר אחריו <b>וּרְגָבִים יְדֻבָּקוּ</b>. וכן לִבּוֹ <b>יָצוּק</b> כְּמוֹ אָבֶן <small>(איוב מא, טז)</small>, <b>וְיָצוּק</b> כְּפֶלַח תַּחְתִּית <small>(שם)</small>, כלומר חזק קבוע. וכן דְּבַר בְּלִיַּעַל <b>יָצוּק</b> בּוֹ <small>(תהלים מא, ט)</small>, וכן וְהָיִיתָ <b>מֻצָק</b> <small>(איוב יא, טו)</small> חזק, וכמוהם חֲזָקִים כִּרְאִי <b>מוּצָק</b> <small>(איוב לז, יח)</small>, כלומר חזק, ואף על פי שבזה יש לנו טעם טוב מזה שיהיה מהענין הראשון, וכן פירושו אומר על השמים כי הם חזקים וברורים ומזהירים כמראה <b>הַמֻּתָּךְ</b> כי כן עושים מראות מהנחשת הַמֻּתָּךְ יפה שהוא זך ובהיר ומזהיר כמו ויעש את הכיור נחשת ואת כנו נחשת בְּמַרְאֹת הַצֹּבְאֹת <small>(שמות לח, ח)</small>. ויש לפרש <b>כִּרְאִי</b> שם שלא יהיה מענין במראות הצובאות אבל יהיה <b>רְאִי</b> מראה ממש ופירושו בהירים ומזהירים כמראה הדבר המותך שהוא מזהיר בשעת התכתו אבל לאחר ימים הוא מעלה חלודה אבל השמים הם בהירים בכל יום כבהירת הדבר המוצק בשעת יציקתו, אבל <b>וַיַּצִּקֻם</b> לִפְנֵי י"י <small>(יהושע ז, כג)</small>, אף על פי שידמה מן השרש הזה בפלס ויציבום י"י טוב הוא לשומו משרש <b>צִיק</b> ומענין <b>מְצֻקֵי</b> אֶרֶץ <small>(שמואל א' ב, ח)</small>. ובא דגש ה<b>צד"י</b> תמורת הנח כמו וַיַּלִּונוּ [<b>וַיַּלִּינוּ</b>] עָלָיו <small>(במדבר יד, לו)</small>.
<h3>יצר</h3>
אֶת הָאָדָם אֲשֶׁר<b> יָצָר</b> <small>(בראשית ב, ח)</small>, מִי <b>יָצַר</b> אֵל <small>(ישעיה מד, י)</small>, עַם זוּ <b>יָצַרְתִּי</b> לִי <small>(ישעיה מג, כא)</small>, <b>וְיֹצֵר</b> רוּחַ אָדָם בְּקִרְבּוֹ <small>(זכריה יב, א)</small>. וכבר פירשנו זה הפסוק בשרש <b>בָּרָא, יוֹצֵר</b> גֹּבַי <small>(עמוס ז, א)</small>, כלומר שהקדוש ברוך הוא יוצר גובי. ויש מפרשים <b>יוֹצֵר גֹּבַי</b> שם וענינו יצירה מן הארבה, וכן תרגום יונתן <b>בִּרְיַת גוֹבֵי</b>. או פירושו אסיפה כלומר אסיפה הארבה. וכן יש מפרשים <b>וַיִּצֶר</b> י"י אֱלֹהִים מִן הָאֲדָמָה כָּל חַיַּת הַשָּׂדֶה וְאֵת כָּל עוֹף הַשָּׁמַיִם וַיָּבֵא אֶל הָאָדָם <small>(בראשית ב, יט)</small>, כמו ויאסוף, בְּטֶרֶם אֶצָּורְךָ [<b>אֶצָּרְךָ</b>] בַבֶּטֶן <small>(ירמיה א, ה)</small>, <b>וִיצֻרַי</b> כַּצֵּל כֻּלָּם <small>(איוב יז, ז)</small>, כלומר איברי היצורים. או הוא שם, ומשקל אחר כִּי הוּא יָדַע <b>יִצְרֵנוּ</b> <small>(תהלים קג, יד)</small>, כלומר ידע שיצירתנו מעפר ואי אפשר להפרד מכל וכל מתאות הגוף. <b>והנפעל</b> לְפָנַי לֹא <b>נוֹצַר</b> אֵל <small>(ישעיה מג, י)</small>. והוא סמוך כי הוא פתח, ופירושו לא נוצר מאל. וכבר פירשתיו בשער פעלי הנפעל בטור השני ענין היצירה ידוע. וכבר ביארנוהו בשרש<b> בָּרָא</b>. והוא גם במעשה האדם ובפעולתו. וּבַמַּקָּבוֹת <b>יִצְּרֵהוּ</b> <small>(ישעיה מד, יב)</small>, יעשהו ויחדשהו, הִנֵּה אָנֹכִי <b>יוֹצֵר</b> עֲלֵיכֶם רָעָה <small>(ירמיה יח, יא)</small>, מחדש, <b>יֹצֵר</b> עָמָל עֲלֵי חֹק <small>(תהלים צד, כ)</small>, פירוש הרשע מחדש בכל יום און ועמל כאילו חק עליו לעשות כן. וכן עושה כלי החמר נקרא יוצר במפורש וְקָנִיתָ בַקְבֻּק <b>יוֹצֵר</b> חָרֶשׂ <small>(ירמיה יט, א)</small>, ובסתם וְיָרַדְתָּ בֵּית <b>הַיּוֹצֵר</b> <small>(ירמיה יח, ב)</small>, <b>הֲכַיּוֹצֵר</b> הַזֶּה לֹא אוּכַל לַעֲשׂוֹת לָכֶם <small>(ירמיה יח, ו)</small>, הֲיֹאמַר חֹמֶר <b>לְיֹצְרוֹ</b> <small>(ישעיה מה, ט)</small>, בַּחֹמֶר בְּיַד <b>הַיּוֹצֵר</b> <small>(ירמיה יח, ד)</small>. ושם למלאכת היוצר <b>וְיֵצֶר</b> אָמַר <b>לְיֹצְרוֹ</b> לֹא הֵבִין <small>(ישעיה כט, טז)</small>, בחמש נקודות, כִּי בָטַח <b>יֹצֵר יִצְרוֹ</b> עָלָיו <small>(חבקוק ב, יח)</small>, אבל הַשְׁלִיכֵהוּ אֶל <b>הַיּוֹצֵר</b> <small>(זכריה יא, יג)</small>, וָאַשְׁלִיךְ אֹתוֹ בֵּית י"י אֶל <b>הַיּוֹצֵר</b> <small>(שם)</small>, הוא כמו <b>אוֹצָר</b> מענין <b>אוֹצָר</b> וכן תרגום יונתן <b>לִתְחוֹת יַד אֲמַרְכְּלָא</b>. והחכם רבי אברהם בן עזרא פירשו כמשמעו, כלומר אל בית י"י, ומה שאמר אל בית י"י אל היוצר כאילו אמר אל ביתו. <b>ושלא נזכר פועלו מהדגוש</b> [פֻּעַל] יָמִים <b>יֻצָּרוּ</b> <small>(תהלים קלט, טז)</small>, ופירוש יוצרו על איברי האדם, ואף על פי שלא זכרם הנה זכר גָּלְמִי רָאוּ עֵינֶיךָ <small>(שם)</small>, אמר כי בתחלת יצירתי שהייתי גולם קודם יצירת האברים ראו עיניך, כלומר שאתה ראית שתהיה יצירתי כך ועל ספרך כלם יכתבו האיברים העתידים להוסד בגלמי כלם ידועים לפניך, ובימים רבים יוצרו שהיו נוצרים באותו הגולם יום יום ולא היה אחד בהם ניכר באותו הגולם תחלת יצירתו, ואף על פי שהיו כלם באותה טפה בכח התולדה לא היה נכר בה צורת העין והאזן והאברים האחרים אלא שיוצרו בה אחר כן יום אחר יום. ועל זה הדרך פירשו רבי אברהם בן עזרא. ופירושו ולא ב<b>למ"ד אל"ף</b> והוא כן בכתיב, אבל הקרי <b>למ"ד ו"ו</b> ויהיה פירושו על דרך הקרי <b>וְלוֹ</b> לספרך, כלומר אף על פי שימים יוצרו לספרך הוא כאחד כלומר ידוע לפניך הכל דרך כלל. <b>ושלא נזכר פעלו מהנוסף</b> [הָפְעַל] כָּל כְּלִי <b>יוּצַר</b> עָלַיִךְ לֹא יִצְלָח <small>(ישעיה נד, יז)</small>. ונקראת תאות לב האדם ורעיוניו <b>יֵצֶר</b>, וְכָל <b>יֵצֶר</b> מַחְשְׁבֹת לִבּוֹ <small>(בראשית ו, ה)</small>, כִּי <b>יֵצֶר</b> לֵב הָאָדָם רַע מִנְּעֻרָיו <small>(בראשית ח, כא)</small>, <b>יֵצֶר</b> סָמוּךְ תִּצֹּר <small>(ישעיה כו, ג)</small>, בחמש נקודות. ונקרא כן לפי שהוא יוצר ופועל הענינים בלב שהלב מתאוה אליהם. ופירוש יצר סמוך הוא היצר הטוב, כי יש יצר טוב ויצר רע ופירוש הפסוק יצר הצדיק הסמוך ונשען עליך תצרהו מרע ותן לו שלום כי בך בטוח. ובזה השרש ענין אחר בְּלֶכְתְּךָ לֹא <b>יֵצַר</b> צַעֲדֶךָ <small>(משלי ד, יב)</small>, בִּמְלֹאות שִׂפְקוֹ <b>יֵצֶר</b> לוֹ <small>(איוב כ, כב)</small>, כִּי עַתָּה <b>תֵּצְרִי</b> מִיּוֹשֵׁב <small>(ישעיה מט, יט)</small>, וַיִּירָא יַעֲקֹב מְאֹד <b>וַיֵּצֶר</b> לוֹ <small>(בראשית לב, ח)</small>,<b> יֵצְרוּ</b> צַעֲדֵי אוֹנוֹ <small>(איוב יח, ו)</small> <b>וַיֵּצֶר</b> לְאַמְנוֹן לְהִתְחַלּוֹת בַּעֲבוּר תָּמָר אֲחֹתוֹ <small>(שמואל ב' יג, ב)</small>, <b>וַיֵּצֶר</b> לָהֶם מְאֹד <small>(שופטים ב, טו)</small>, <b>וַתֵּצֶר</b> לְדָוִד מְאֹד <small>(שמואל א' ל, ו)</small>. <b>והשם</b> מִן <b>הַמֵּצַר</b> קָרָאתִי יָּהּ <small>(תהלים קיח, ד)</small>. או יהיה שרשו ציר כלם ענין צרה שהיא הפך המרחב. ויש לומר כי <b>וַיֵּצֶר לָהֶם מְאֹד, וַיֵּצֶר לְאַמְנוֹן, וַיֵּצֶר לוֹ</b>, יהיו משרש <b>צָרָה</b>, ויהיה <b>יָצַר</b> ו<b>צָרָה</b> בענין אחד.
<h3>יצת</h3>
<b>וַתִּצַּת</b> בְּסִבְכֵי הַיַּעַר <small>(ישעיה ט, יז)</small>, בָּאֵשׁ <b>יִצַּתּוּ</b> <small>(ישעיה לג, יב)</small>. <b>והנפעל</b> <b>וְנִצְּתָה</b> חֲמָתִי בַּמָּקוֹם הַזֶּה וְלֹא תִכְבֶּה <small>(מלכים ב' כב, יז)</small>, אֲשֶׁר הִיא <b>נִצְּתָה</b> בָנוּ <small>(מלכים ב' כב, יג)</small>, עָרָיו <b>נִצְּתֻה</b> [<b>נִצְּתוּ</b>] מִבְּלִי ישֵׁב <small>(ירמיה ב, טו)</small>, <b>נִצְּתָה</b> כַמִּדְבָּר <small>(ירמיה ט, יא)</small>. <b>והפעל הכבד</b> [הִפְעִיל] לָמָּה <b>הִצִּיתוּ</b> עֲבָדֶיךָ <small>(שמואל ב' יד, לא)</small>, הִנְנִי <b>מַצִּית</b> בְּךָ אֵשׁ <small>(יחזקאל כא, ג)</small>, <b>וַיַּצֶּת</b> אֵשׁ בְּצִיּוֹן <small>(איכה ד, יא)</small>. ואפשר שיהיה <b>הִצִּיתוּ</b> מִשְׁכְּנֹתֶיהָ <small>(ירמיה נא, ל)</small> <b>פעל עומד</b>. או יהיה יוצא והוא חסר המציחים. כלם ענין הבערה והדלקה, אבל <b>אֲצִיתֶנָּה</b> יָּחַד <small>(ישעיה כז, ד)</small>, אף על פי שהוא מזה הענין אינו מזה השרש, כי הוא משרש <b>צִית</b>. ויש לפרש <b>עָרָיו נִצְּתֻה, נִצְּתָה כַמִּדְבָּר</b>, ענין שממה. וכן תרגם יונתן <b>קִרְווֹהִי צַדְיָן</b>.
<h3>יקב</h3>
גֹּרֶן <b>וָיֶקֶב</b> לֹא יִרְעֵם <small>(הושע ט, ב)</small>, בשש נקודות. הֲמִן הַגֹּרֶן אוֹ מִן <b>הַיָּקֶב</b> <small>(מלכים ב' ו, כז)</small>, וְגַם <b>יֶקֶב</b> חָצֵב בּוֹ <small>(ישעיה ה, ב)</small>, ידוע.
<h3>יקד</h3>
<b>וַתִּיקַד</b> עַד שְׁאוֹל תַּחְתִּית <small>(דברים לב, כב)</small>, <b>יֵקַד יְקֹד</b> <small>(ישעיה י, טז)</small>, אֵשׁ <b>יֹקֶדֶת</b> <small>(ישעיה סח, ו)</small>. <b>והשם יְקֹד</b> <b>כִּיקוֹד</b> אֵשׁ <small>(ישעיה י, טז)</small>. ומשקל אחר <b>כְּמוֹקֵד</b> נִחָרוּ <small>(תהלים קב, ד)</small>, עַל <b>מוֹקְדָה</b> עַל הַמִּזְבֵּחַ <small>(ויקרא ו, ב)</small>. <b>והשם</b> למקום שיוקדת בו האש לַחְתּוֹת אֵשׁ <b>מִיָּקוּד</b> <small>(ישעיה ל, יד)</small>, [<b>פוגולר"ו</b> בלע"ז]. <b>ושלא נזכר פועלו מהפעל הנוסף</b> [הָפְעַל] וְהָאֵשׁ עַל הַמִּזְבֵּחַ <b>תּוּקַד</b> בּוֹ <small>(ויקרא ו, ה)</small>, ענינם עינין הבערה.
<h3>יקה</h3>
וְלוֹ <b>יִקְּהַת</b> עַמִּים <small>(בראשית מט, י)</small>, שם בפלס <b>דִּבְרַת</b> בְּנֵי הָאָדָם <small>(קהלת ג, יח)</small>, ודגש ה<b>קו"ף</b> לתפארת כדגש<b> מִקְּדָשׁ</b> י"י <small>(שמות טו, יז)</small>, וכן וְתָבוּז <b>לִיקְּהַת</b> אֵם <small>(משלי ל, יז)</small>, וה<b>קו"ף</b> דגושה והונחה <b>יו"ד</b> <b>לִיקְּהַת אֵם</b> והוטלה תנועתה על ה<b>למ"ד</b> ומשפטו <b>לְיִקְּהַת</b> אם. ופירוש שניהם משמעת וקיבול המצוה. ופירוש <b>וְלוֹ יִקְּהַת עַמִּים</b> אליו ישמעון העמים לקבל עליהם מה שיצום. ופירוש ליקהת אם למשמעת אם, כלומר עין שהבוז למשמעת ולמה שתצוה עליו יקרוה ערבי נחל. ודמה רבי יונה המלה הזאה לערבי בזה הענין.
<h3>יקע</h3>
<b>וְהוֹקַעֲנוּם</b> לַי"י <small>(שמואל ב' כא, ו)</small>, <b>וַיֹּקִיעֻם</b> בָּהָר לִפְנֵי י"י <small>(שמואל ב' כא, ט)</small>, <b>וְהוֹקַע</b> אוֹתָם לַי"י נֶגֶד הַשָּׁמֶשׁ <small>(במדבר כה, ד)</small>, אֶת עַצְמוֹת <b>הַמּוּקָעִים</b> <small>(שמואל ב' כא, יג)</small>, ענין התליאה על העץ. ולא זכר רבי יהודה בזה השרש פֶּן <b>תֵּקַע</b> נַפְשִׁי מִמֵּךְ <small>(ירמיה ו, ח)</small>, <b>וַתֵּקַע</b> נַפְשָׁהּ מֵהֶם <small>(יחזקאל כג, יז)</small>, <b>וַתֵּקַע</b> נַפְשִׁי מֵעָלֶיהָ <small>(יחזקאל כג, יח)</small>, <b>וַתֵּקַע</b> כַּף יֶרֶךְ יַעֲקֹב <small>(בראשית לב, כו)</small>. ובאמרו כי לא מצא מזה השרש כי אם הפעל הכבד אשר נהפכה בו ה<b>יו"ד</b> ל<b>ו"ו</b> נחה נראה כי אינם בדעתו מזה השרש. ואולי דעתו שהם משרש <b>קעע</b> עם <b>נָקְעָה</b> נַפְשִׁי מֵעַל אֲחוֹתָהּ <small>(יחזקאל כג, יח)</small>, אֲשֶׁר <b>נָקְעָה</b> נַפְשֵׁךְ מֵהֶם <small>(יחזקאל כג, כב)</small>, ויהיה נקעה בפלס וְרָחֲבָה וְנָסְבָה <small>(יחזקאל מא, ז)</small>, וְנָבְקָה <small>(ישעיה יט, ג)</small>. וגם יתכן להיות <b>וַתֵּקַע כַּף יֶרֶךְ יַעֲקֹב, פֶּן תֵּקַע נַפְשִׁי</b> מזה השרש, ו<b>נָקְעָה</b> שרש אחר ושיהיה ה<b>נו"ן</b> בו שרש ואף על פי שהם ענין אחד. וגם יתכן עוד להיות שרש כלם <b>נָקַע</b> ובא הנח במלת ותקע תמורת הדגש כמו שבא במלת <b>וַיָּזֶד</b> יַעֲקֹב נָזִיד <small>(בראשית כה, כט)</small>, והם ענין הסרת הדבר ממקומו <b>דיזלג"ר</b> בלע"ז.
<h3>יקף</h3>
כִּי <b>הִקִּיפוּ</b> יְמֵי הַמִּשְׁתֶּה <small>(איוב א, ה)</small>, עֲדַת מְרֵעִים <b>הִקִּיפוּנִי</b> <small>(תהלים כב, יז)</small>, כִּי <b>הִקִּיפָה</b> הַזְּעָקָה <small>(ישעיה טו, ח)</small>, <b>הַקֵּיף</b> אֶת הָעִיר <small>(יהושע ו, ג)</small>, בצרי וב<b>יו"ד</b>, לֹא<b> תַקִּפוּ</b> פְּאַת רֹאשְׁכֶם <small>(ויקרא יט, כז)</small>, אֹיְבַי בְּנֶפֶשׁ <b>יַקִּיפוּ</b> עָלָי <small>(תהלים יז, ט)</small>, ענינם ענין סיבוב. ותרגום <b>וַנָּסָב</b> אֶת הַר שֵׂעִיר <small>(דברים ב, א)</small> <b>וְאַקֵּפְנָא</b>. ואמרו רבותינו ז"ל <small>(מכות כ ע"ב)</small> <b>לֹא תַקִּפוּ פְּאַת רֹאשְׁכֶם</b> זה המשוה צדעיו לאחורי אזנו ולפחדתו. ואפשר שיהיה זה הפעל מפעלי ה<b>נו"ן</b>.
<h3>יקץ</h3>
<b>וַיִּיקַץ</b> יַעֲקֹב מִשְּׁנָתוֹ <small>(בראשית כח, טז)</small>, <b>וַיִּיקֶץ</b> נֹחַ מִיֵּינוֹ <small>(בראשית ט, כד)</small>. <b>וְיִקְצוּ</b> מְזַעְזְעֶיךָ <small>(חבקוק ב, ז)</small>, ה<b>יו"ד</b> מעמדת בגעיא לחסרון ה<b>יו"ד</b> <b>פ"א</b> הפעל. ידוע.
<h3>יקר</h3>
זכר רבי יהודה מַה <b>יָּקָר</b> חַסְדְּךָ אֱלֹהִים <small>(תהלים לו, ח)</small> <b>פעל עבר</b>. ואולי מצאו בספרו ה<b>קו"ף</b> פתוחה. ומאשר מצאנוהו אנחנו בספרינו קמוץ כולו נכון להיות תאר השם. וְלִי מַה <b>יָּקְרוּ</b> רֵעֶיךָ אֵל <small>(תהלים קלט, יז)</small>, כלומר יקרו וגדלו מהשיגם, מֵאֲשֶׁר <b>יָקַרְתָּ</b> בְעֵינַי <small>(ישעיה מג, ד)</small>, אֲשֶׁר <b>יָקַרְתִּי</b> מֵעֲלֵיהֶם <small>(זכריה יא, יג)</small>, כלומר יקרתי בעצמי וסרתי מעליהם כי לא הייתי יקר בעיניהם. <b>תִּיקַר</b> נָא נַפְשִׁי <small>(מלכים ב' א, יג)</small>, <b>וַיִּיקַר</b> שְׁמוֹ מְאֹד <small>(שמואל א' יח, ל)</small>, ה<b>יו"ד</b> בחירק. ובצרי <b>וְיֵיקַר</b> דָּמָם בְּעֵינָיו <small>(תהלים עב, יד)</small>. והוא מָלֵא עם <b>פ"א</b> הפעל, <b>וְיֵקַר</b> פִּדְיוֹן נַפְשָׁם <small>(תהלים מט, ט)</small>, <b>פ"א</b> הפעל נעלמת מהמכתב כמנהג. <b>והפעל הכבד</b> [הִפְעִיל] <b>הֹקַר</b> רַגְלְךָ <small>(משלי כה, יז)</small>,<b> אוֹקִיר</b> אֱנוֹשׁ מִפָּז <small>(ישעיה יג, יב)</small>. <b>והתאר יָקָר</b> מֵחָכְמָה מִכָּבוֹד <small>(קהלת י, א)</small>, וְיָרֵחַ <b>יָקָר</b> הֹלֵךְ <small>(איוב לא, כו)</small>. ובסמוך וְקַר [<b>יְקַר</b>] רוּחַ <small>(משלי יז, כז)</small>. והקבוץ בְּנֵי צִיּוֹן <b>הַיְקָרִים</b> <small>(איכה ד, ב)</small>. ולנקבה <b>יְקָרָה</b> הִיא מִפְּנִיִים [מִפְּנִינִים] <small>(משלי ג, טו)</small>. ובסמוך פִּנַּת <b>יִקְרַת</b> <small>(ישעיה כח, טז)</small>, רצונו לומר יקרת פנה מוסד. או יהיה סמוך על סמוך ושניהם סמוכים אל מוסד כמו נַהֲרֵי נַחֲלֵי דְּבַשׁ <small>(איוב כ, יז)</small>. או יהיה <b>יִקְרַת</b> שם בלתי סמוך ואף על פי שהוא פתוח כמו עֶגְלַת שְׁלִשִׁיָּה <small>(ישעיה טו, ה)</small>, אַל תִּתְּנִי פוּגַת לָךְ <small>(איכה ב, יח)</small>, והדומים להם. ומשקל אחר הֲבֵן<b> יַקִּיר</b> לִי אֶפְרַיִם <small>(ירמיה לא, כ)</small>. <b>והשם</b> אֶדֶר <b>הַיְקָר</b> <small>(זכריה יא, יג)</small>. יִתְּנוּ <b>יְקָר</b> לְבַעְלֵיהֶן <small>(אסתר א, כ)</small>, קמוץ, ובסמוך פתוח <b>כִּיקַר</b> כָּרִים <small>(תהלים לז, כ)</small>, פירוש במשובח שבכשבים, והוא החלב שהיה כלה על המזבח. וְאֶת <b>יְקָר</b> תִּפְאֶרֶת גְּדוּלָּתוֹ <small>(אסתר א, ד)</small>, כתב רבי יהודה שהוא פתוח, ורבי יונה כתב שהוא קמוץ. ואנחנו מצאנוהו במקצת הספרים המדוייקים קמוץ, ובמקצתם פתוח. ואפשר שהוא סמוך אף על פי שהוא קמוץ כמו<b> כְּתָב</b> שהוא קמוץ בין בסמוך בין במוכרת כמו <b>וּבִכְתָב</b> בֵּית יִשְׂרָאֵל <small>(יחזקאל יג, ט)</small>. או יהיה מוכרת ו<b>ו"ו</b> <b>וְאֶת</b> עומדת במקום שנים ומשפטו ואת יקר ותפארת גדולתו. וקיבוץ התאר בלשון נקבות אֲבָנִים <b>יְקָרוֹת</b> לְיַסֵּד הַבָּיִת <small>(מלכים א' ה, לא)</small>, ופירושו כבדות. וכמו שמשתמשין בענין כבדות ובענין כבוד כך משתמשין ביקר בענין כבדות ובענין כבוד כי ענינם שוה. וקבוץ השם בלשון נקבות לֹא יִהְיֶה אוֹר<b> יְקָרוֹת</b> יְקִפָּאוֹן [וְקִפָּאוֹן] <small>(זכריה יד, ו)</small>, פירוש <b>לֹא יִהְיֶה אוֹר יְקָרוֹת</b> שהוא אור הבהיר ולא אור קפאון שהוא אור עבות, אלא כך בינוני כמו שאמר לֹא יוֹם וְלֹא לָיְלָה <small>(זכריה יד, ז)</small> והוא משל על הישועה ועל הצרות שחהינה בתחלת הישועה. ויונתן תרגם <b>לָא יְהֵי נְהוֹרָא אֱלָהֵן עֲדִי וּגְלִיד</b>. בְּנוֹת מְלָכִים <b>בִּיקְּרוֹתֶיךָ</b> <small>(תהלים מה, י)</small>, נבלעה <b>פ"א</b> הפעל בדגש ה<b>קו"ף</b> ואף על פי שהיא כתובה. או הדגש לתפארת הקריאה כמו שכתבנו בחלק הדקדוק והונחה ה<b>יו"ד</b> והוטלה תנועתה ב<b>בי"ת</b> השירות ומשפטו <b>בְּיִקְּרוֹתֶיךָ</b>. כך היא קריאה בן נפתלי וקריאת בן אשר ה<b>בי"ת</b> בשוא וה<b>יו"ד</b> בחירק כמשפטו. והוא <b>תאר</b> ופירושו בנכבדות שלך, כלומר בנשים הנכבדות שלך היו בהן בנות מלכים.
<h3>יקשׁ</h3>
<b>יָקֹשְׁתִּי</b> לָךְ <small>(ירמיה נ, כד)</small>, שָׁמְרֵנִי מִידֵי פַח<b> יָקְשׁוּ</b> לִי <small>(תהלים קמא, ט)</small>, נַפְשֵׁנוּ כְּצִפּוֹר נִמְלְטָה מִפַּח <b>יוֹקְשִׁים</b> הַפַּח <small>(תהלים קכד, ז)</small>. <b>והנפעל נוֹקַשְׁתָּ</b> בְאִמְרֵי פִיךָ <small>(משלי ו, ב)</small>, וְנָפְלוּ וְנִשְׁבָּרוּ <b>וְנוֹקְשׁוּ</b> וְנִלְכָּדוּ <small>(ישעיה ח, טו)</small>, פֶּן <b>תִּוָּקֵשׁ</b> בּוֹ <small>(דברים ז, כה)</small>. <b>והשם</b> כִּי <b>מוֹקֵשׁ</b> הוּא לָךְ <small>(דברים ז, טז)</small>, בפלס <b>מוֹעֵד, מוֹקֵד</b>. והקבוץ <b>בְּמוֹקְשִׁים</b> יִנְקָב אָף <small>(איוב מ, כד)</small>, <b>מֹקְשִׁים</b> שָׁתוּ לִי סֶלָה <small>(תהלים קמ, ז)</small>. ובקבוץ הנקבות <b>וּמֹקְשׁוֹת</b> פֹּעֲלֵי אָוֶן <small>(תהלים קמא, ט)</small>. <b>והתאר</b> לפח הלוכד פַּח <b>יָקוֹשׁ</b> עַל כָּל דְּרָכָיו <small>(הושע ט, ח)</small>, בחלם, ובשרק וּכְצִפּוֹר מִיַּד <b>יָקוּשׁ</b> <small>(משלי ו, ה)</small>, יָשׁוּר כְּשַׁךְ <b>יְקוּשִׁים</b> <small>(ירמיה ה, כג)</small>, בפלס <b>עָצוּם, עֲצוּמִים</b>. <b>והתאר</b> לנלכד<b> יוּקָשִׁים</b> בְּנֵי הָאָדָם <small>(קהלת ט, יב)</small>. וכבר פירשתי דקדוקו בשער הרביעי בטור הפעלים. [מכלול קפב ע"ב: סח ע"ב].
<h3>ירא</h3>
וְלֹא <b>יָרֵא</b> אֱלֹהִים <small>(דברים כה, יח)</small>, כִּי <b>יָרְאוּ</b> הַמְיַלְּדֹת אֶת הָאֱלֹהִים <small>(שמות א, כא)</small>, לֹא צָחַקְתִּי כִּי <b>יָרֵאָה</b> <small>(בראשית יח, טו)</small>, כִּי לֹא <b>יָרֵאנוּ</b> אֶת י"י <small>(הושע י, ג)</small>, לְמַעַן <b>יְרָאתֶם</b> אֶת י"י אֱלֹהֵיכֶם <small>(יהושע ד, כד)</small>, בקמץ ה<b>רי"ש</b> ולית כוותיה. סָמוּךְ לִבּוֹ לֹא<b> יִירָא</b> <small>(תהלים קיב, ח)</small>, <b>וַיִּירָא</b> וַיֹּאמַר <small>(בראשית כח, יז)</small>, <b>וָאִירָא</b> כִּי עֵירֹם אָנֹכִי וָאֵחָבֵא <small>(בראשית ג, י)</small>, <b>וַיִּירְאוּ</b> מִגֶּשֶׁת אֵלָיו <small>(שמות לד, ל)</small>,<b> יִירְאוּ</b> מֵי"י כָּל הָאָרֶץ <small>(תהלים לג, ח)</small>, <b>וַתִּירֶאןָ</b> הַמְיַלְּדֹת אֶת הָאֱלֹהִים <small>(שמות א, יז)</small>, וַיֹּאסֶף שָׁאוּל <b>לֵרֹא</b> מִפְּנֵי דָוִד <small>(שמואל א' יח, כט)</small>,<b> לְיִרְאָה</b> אֹתִי כָּל הַיָּמִים <small>(דברים ד, י)</small>, <b>מִיִּרְאָתוֹ</b> אֹתוֹ <small>(שמואל ב' ג, יא)</small>, <b>יְרָא</b> אֶת י"י בְּנִי וָמֶלֶךְ <small>(משלי כד, כא)</small>, אַךְ <b>יְראוּ</b> אֶת י"י <small>(שמואל א' יב, כד)</small>, משפטו <b>יִרְאוּ</b> אלא שנחה בו ה<b>אל"ף</b> כדי שלא ידמה למלת <b>יִרְאוּ</b> מן <b>רָאָה. תִּרְאוּ</b> חֲתַת <b>וַתִּירָאוּ</b> <small>(איוב ו, כא)</small>, שניהם כתובים ב<b>יו"ד</b> ומזה השרש והענין. <b>והתאר</b> אַשְׁרֵי <b>אִישׁ</b> יָרֵא אֶת י"י <small>(תהלים קיב, א)</small>. ובסמוך אַשְׁרֵי כָּל <b>יְרֵא</b> י"י <small>(תהלים קכח, א)</small>, <b>יִרְאֵי</b> י"י הַלְלוּהוּ <small>(תהלים כב, כד)</small>, אִשָּׁה <b>יִרְאַת</b> י"י <small>(משלי לא, ל)</small>. <b>והשם</b> יֹבִילוּ שַׁי <b>לַמּוֹרָא</b> <small>(תהלים עו, יב)</small>, לבית המקדש שהוא מקום המורא, וְאֶת <b>מוֹרָאוֹ</b> לֹא <b>תִירְאוּ</b> וְלֹא תַעֲרִיצוּ <small>(ישעיה ח, יב)</small>, <b>וּמוֹרַאֲכֶם</b> וְחִתְּכֶם יִהְיֶה <small>(בראשית ט, ב)</small>, שִׁיתָה י"י <b>מוֹרָה</b> לָהֶם <small>(תהלים ט, כא)</small>, ה<b>ה"א</b> במקום ה<b>אל"ף</b>. או יהיה <b>יֹבִילוּ שַׁי לַמּוֹרָא</b> <b>תאר</b> לשם יתעלה. וכן וְהוּא <b>מוֹרַאֲכֶם</b> <small>(ישעיה ח, יג)</small>. <b>והשם</b> במשקל אחר <b>יִרְאָה, וְיִרְאָה</b> לָהֶם <small>(יחזקאל א, יח)</small>, <b>יִרְאַת</b> י"י רֵאשִׁית דָּעַת <small>(משלי א, ז)</small>, וּבַעֲבוּר תִּהְיֶה <b>יִרְאָתוֹ</b> <small>(שמות כ, כ)</small>. <b>והנפעל</b> <b>נוֹרָא</b> מְאֹד <small>(שופטים יג, ו)</small>, <b>נוֹרָאוֹת</b> בְּצֶדֶק תַּעֲנֵנוּ <small>(תהלים סה, ו)</small>, לְמַעַן <b>תִּוָּרֵא</b> <small>(תהלים קל, ד)</small>. ופירש הפסוק אדוני אבי זכרונו לברכה כי הקדוש ברוך הוא נתן ממשלה לעליונים לעשות חפצו בארץ, אבל הסליחה אינה עמהם כי אם עמו, למה? שלא יאמרו בני אדם בלבם אם אנחנו חוטאים יתפייסו לנו המלאכים וישאו עונינו בא להודיע כי אין בהם הסליחה, למען שיראו בני האדם את השם יתעלה למען כי עמו הסליחה לא עם אחר זולתו. והחכם רבי אברהם אבן עזרא ז"ל פירש שאם לא תסלח לא ייראוך החוטאים ויעשו חפצם בכל אות נפשם. וּמֵעַם <b>נוָֹרא</b> <small>(ישעיה יח, ז)</small>, מֵאֶרֶץ <b>נוֹרָאָה</b> <small>(ישעיה כא, א)</small> פירש רבי יונה רחוק ורחוקה. ואין להוציאם מענינם אף על פי שמשמעות הכתוב מדבר על עם רחוק ועל ארץ רחוקה, כי לעולם יירא הארם הרחוקים ממנו שלא ידע מנהגם וגבורתם מהקרובים שידע מנהגם וגבורתם וידמה בעיניו על הרחוקים שהם גבורים וחזקים יותר. <b>והפעל הכבד</b> [פִּעֵל] כִּי <b>יֵרְאֻנִי</b> הָעָם <small>(שמואל ב' יד, טו)</small>, על משקל <b>גֵּרְשׁוּנִי</b> פירושו הפחידוני. וכן אֲשֶׁר הָיוּ <b>מְיָרְאִים</b> אוֹתִי <small>(נחמיה ו, יד)</small>, אִגְּרוֹת שָׁלַח טוֹבִיָּה <b>לְיָרְאֵנִי</b> <small>(נחמיה ו, יט)</small>, <b>לְיָרְאָם</b> וּלְבַהֲלָם <small>(דברי הימים ב' לב, יח)</small>.
<h3>ירד</h3>
<b>יָרֹד יָרַדְנוּ</b> בַּתְּחִלָּה <small>(בראשית מג, כ)</small>, וְהַיּוֹם<b> רַד</b> מְאֹד <small>(שופטים יט, יא)</small>, חסר ה<b>פ"א</b>. וְאֵלְכָה <b>וְיָרַדְתִּי</b> עַל הֶהָרִים <small>(שופטים יא, לז)</small>, וַיַגִּדוּ לְדָוִד <b>וַיֵּרֶד</b> הַסֶּלַע <small>(שמואל א' כג, כה)</small>, וְלֹא <b>יֵרֵד</b> עִמָּנוּ בַּמִּלְחָמָה <small>(שמואל א' כט, ד)</small>, אוֹ בַמִּלְחָמָה<b> יֵרֵד</b> וְנִסְפָּה <small>(שמואל א' כו, י)</small>, כַּבְּהֵמָה בַּבִּקְעָה <b>תֵרֵד</b> <small>(ישעיה סג, יד)</small>, <b>וַיֵּרְדוּ</b> אֲחֵי יוֹסֵף עֲשָׂרָה <small>(בראשית מב, ג)</small>, <b>רְדוּ</b> שָׁמָּה וְשִׁבְרוּ לָנוּ מִשָּׁם <small>(בראשית מב, ב)</small>, מִיָּורְדִי [<b>מִיָּרְדִי</b>] בוֹר <small>(תהלים ל, ד)</small>, נמשך בקמץ בטעם. עַד <b>רֶדֶת</b> חֹמֹתֶיךָ <small>(דברים כח, נב)</small>, עַד <b>רִדְתָּהּ</b> <small>(דברים כ, כ)</small>, עֵינִי עֵינִי <b>יֹרְדָה</b> מַּיִם <small>(איכה א, טז)</small>, פירוש יורדה במים. וכן <b>וְתֵרַדְנָה</b> עֵינֵינוּ דִּמְעָה <small>(ירמיה ט, יז)</small>, תרדנה בדמעה. ויתכן לפרשו בלא חסרון <b>בי"ת</b> כי לרוב הזלת הדמעה שתרד מן העינים כנה הירידה לעינים. ועל דרך הזה וְהַגְּבָעוֹת תֵּלַכְנָה חָלָב <small>(יואל ד, יח)</small>, יֵלְכוּ מָיִם <small>(שם)</small>, כֻּלֹּה יְיֵלִיל <b>יֹרֵד</b> בַּבֶּכִי <small>(ישעיה טו, ג)</small>. ויש מפרשים אותו מענין <b>אָרִיד</b> בְּשִׂיחִי <small>(תהלים נה, ג)</small>. וכן <b>וְיָרַדְתִּי</b> עַל הֶהָרִים <small>(שופטים יט, יא)</small>. <b>והפעל הכבד</b> [הִפְעִיל] <b>הוֹרַדְנוּ</b> בְיָדֵנוּ <small>(בראשית מג, כב)</small>, <b>וְהוֹרַדְתֶּם</b> אֶת אָבִי הֵנָּה <small>(בראשית מה, יג)</small>, וּבִנְסֹעַ הַמִּשְׁכָּן <b>יוֹרִידוּ</b> אֹתוֹ הַלְוִיִּם <small>(במדבר א, נא)</small>, <b>וַיּוֹרֶד</b> כַּנְּהָרוֹת מָיִם <small>(תהלים עח, טז)</small>, <b>וַיּוֹרֶד</b> רִירוֹ אֶל זְקָנוֹ <small>(שמואל א' כא, יד)</small>, נְהֵה עַל הֲמוֹן מִצְרַיִם <b>וְהוֹרִדֵהוּ</b> <small>(יחזקאל לב, יח)</small>, פירושו אחריו אֶל אֶרֶץ תַּחְתִּיּוֹת <small>(שם)</small>. ויש מפרשים אותו מענין <b>אָרִיד בְּשִׂיחִי</b> ואין לו טעם. <b>והשם</b> הֵם <b>בְּמוֹרַד</b> בֵּית חוֹרֹן <small>(יהושע י, יא)</small>, וַיַּכּוּם <b>בַּמּוֹרָד</b> <small>(יהושע ז, ה)</small>. ויש לפרש מזה הֵמָּה הָיוּ <b>בְּמֹרְדֵי</b> אוֹר <small>(איוב כד, יג)</small>. והנני עתיד לפרשו בשרש <b>מָרַד</b>. <b>ושלא נזכר פעלו ממנו</b> [הָפְעַל] אַךְ אֶל שְׁאוֹל <b>תּוּרַד</b> <small>(ישעיה יד, טו)</small>, <b>וְהוּרַד</b> הַמִּשְׁכָּן <small>(במדבר י, יז)</small>. ויש מפרשים אֵפוֹד <b>יָרַד</b> בְּיָדוֹ <small>(שמואל א' כג, ו)</small>, כמו <b>הוֹרִיד</b>. וקשה הוא לפרש זה שיהיה פעל הקל מזה השרש יוצא כי לא מצאנוהו כי אם עומד. ויתכן לפרש כשירד אביתר באפוד בידו ירד. ויש לפרש כי אביתר כשברח ולקח עמו כליו ובגדיו היתה סבה מאת י"י שלקח האפוד בתוך כליו והוא לא הרגיש בדבר ולא ידע עד בואו אל דוד, לפיכך לא אמר <b>הוֹרִידוֹ</b> בדעתו רק <b>יָרַד</b> האפוד בידו בדרך מקרה והוא הנכון. ופירוש רבי יונה <b>וְיָרַדְתִּי עַל הֶהָרִים</b>, ועליתי. וכן <b>וְלֹא יֵרֵד עִמָּנוּ בַּמִּלְחָמָה</b>. ואין טעם לפירושו, כי העליה הפך הירידה היא. וכן לא ירד עמנו במלחמה אינו כי אם כמשמעו, כי דרך המלחמה להיות בעמק ולא בהר וכן המצא לעולם לשון ירידה במלחמה. ומה שאמר לא יעלה עמנו במלחמה כנגד המקום שעלו להלחם, כמו שאמר וּפְלִשְׁתִּים עָלוּ יִזְרְעֶאל <small>(שם כט, יא)</small>. ופירוש <b>וְיָרַדְתִּי עַל הֶהָרִים</b>, וירדתי מהמצפה ללכת על ההרים, כי בית יפתח במצפה היה והמצפה היתה גבוהה על ההרים ואמרה בתו ארד מהמצפה ואלכה לי אל ההרים ואפרד מבני אדם ואתבודד שם ואבכה על בתולי. וכן וירד הסלע, נראה שהיה עמק בין הערבה שהיה שם דוד ובין הסלע. ואמר <b>וַיֵּרֶד</b> ירד העמק לעלות הסלע. מַעֲשֵׂה <b>מוֹרָד</b> <small>(מלכים א' ז, כט)</small>, ענין רקוע והוא קרוב לענין ירידה. ויונתן תרגם <b>עוֹבַד כִּבּוּשׁ</b> כמו שתרגם אנקלוס <b>עַד רֶדֶת חֹמֹתֶיךָ</b>,<b> עַד רִדְתָּהּ</b>. והכל נכנס תחת ענין אחד. ואפשר שיהיה <b>מַעֲשֵׂה מוֹרָד</b> משרש <b>רָדַד</b> על משקל <b>מוּסַךְ הַשַׁבָּת</b> <small>(מלכים ב' טז, יח)</small>, ואף על פי שזה חולם וזה שרק, ואז יהיה דבק אל ענינו היטב מן <b>וַיָּרֶד</b> עַל הַכְּרוּבִים <small>(מלכים א' ו, לב)</small>, ותרגום <b>וַיְרַקְּעוּ</b> <small>(שמות לט, ג)</small> <b>וְרַדִּידוּ</b>.
<h3>ירה</h3>
<b>יָרָה</b> בַיָּם <small>(שמות טו, ד)</small>, הַמַּצֵּבָה אֲשֶׁר <b>יָרִיתִי</b> בֵּינִי וּבֵינֶךָ <small>(בראשית לא, נא)</small>, <b>וְיָרִיתִי</b> לָכֶם גּוֹרָל פֹּה לִפְנֵי י"י <small>(יהושע יח, ו)</small>, וַיֹּרוּ <b>הַיֹּרִים</b>, <b>לִירוֹת</b> בְּמוֹ אֹפֶל <small>(תהלים יא, ב)</small>. ובא ב<b>אל"ף</b> תמורת ה<b>ה"א</b> <b>למ"ד</b> הפעל <b>לִירוֹא</b> בַּחִצִּים וּבָאֲבָנִים גְּדֹלוֹת <small>(דברי הימים ב' כו, טו)</small>. <b>וַנִּירָם</b> אָבַד חֶשְׁבּוֹן <small>(במדבר כא, לא)</small>, פירושו נירה אותם ונלחם עמם עד שאבד חשבון. <b>והנפעל</b> אוֹ יָרֹה <b>יִיָּרֶה</b> <small>(שמות יט, יג)</small>. <b>ופעל הכבד</b> [הִפְעִיל] וַיֹּראוּ [<b>וַיֹּרוּ</b>] הַמּוֹרִאים [<b>הַמּוֹרִים</b>] אֶל עֲבָדֶךָ <small>(שמואל ב' יא, כד)</small>, כתוב ב<b>אל"ף</b> נחה במקום <b>למ"ד</b> הפעל, וַיִּמְצָאֻהוּ <b>הַמּוֹרִים</b> אֲנָשִׁים בַּקָּשֶׁת <small>(שמואל א' לא, ג)</small>, <b>הֹרַנִי</b> לַחֹמֶר וָאֶתְמַשֵּׁל כֶּעָפָר וָאֵפֶר <small>(איוב ל, יט)</small>, <b>אוֹרֶה</b> אֶתְכֶם בְּיַד אֵל <small>(איוב כז, יא)</small>, <b>וַיֹּרֵם</b> אֱלֹהִים <small>(תהלים סד, ח)</small>, כלם ענין <b>השלכה</b>. ומענין זה פירש אדוני אבי ז"ל מִי כָמֹהוּ <b>מוֹרֶה</b> <small>(איוב לו, כב)</small>, פירושו משליך ומוריד לארץ כענין שאמר מי הוא יַשְׂגִּיב בְּכֹחוֹ <small>(שם)</small>. וענין אחר אֲשֶׁר <b>הוֹרָהוּ</b> יְהוֹיָדָע הַכֹּהֵן <small>(מלכים ב' יב, ג)</small>,<b> וַיֹּרֵנִי</b> וַיֹּאמֶר לִי <small>(משלי ד, ד)</small>, <b>הוֹרוּנִי</b> וַאֲנִי אַחֲרִישׁ <small>(איוב ו, כד)</small>, וְלֹא שָׁמַעְתִּי בְּקוֹל <b>מוֹרָי</b> <small>(משלי ה, יג)</small>, אֱלֹהָיו <b>יוֹרֶנּוּ</b> <small>(ישעיה כח, כו)</small>, <b>וּלְהוֹרֹת</b> נָתַן בְּלִבּוֹ <small>(שמות לה, לד)</small>. כלם ענין <b>למוד</b>. ואפשר להיות מזה מִגִּבְעַת <b>הַמּוֹרֶה</b> בָּעֵמֶק <small>(שופטים ז, א)</small>. או יהיה שם מקום. ואם יהיה מזה הענין פירושו בגבעה היה צופה שהיה מורה ליושבים בעמק בבא חיל עליהם. וכן תרגום יונתן <b>מִגִבְעֲתָא דְמִסְתַּכְיָא</b>. ואמר רבי יהודה ולא ימנע להיות מעיקר זה <b>הֹרוֹ</b> וְהֹגוֹ מִלֵּב דִּבְרֵי שָׁקֶר <small>(ישעיה נט, יג)</small>. וכבר כתבתיו בשרש <b>הָרָה</b> והוא הנכון. ושם כתבתי גם כן, כי אדוני אבי ז"ל כתבו מזה השרש והענין. <b>והשם</b> מענין זה שהוא למוד התורה והמצוה <b>תּוֹרַת</b> י"י תְּמִימָה <small>(תהלים יט, ח)</small>, אֶת הַחֻקִּים וְאֶת <b>הַתּוֹרֹת</b> <small>(שמות יח, כ)</small>, וַיִּשְׁמֹר מִשְׁמַרְתִּי מִצְוֹתַי חֻקּוֹתַי <b>וְתוֹרֹתָי</b> <small>(בראשית כו, ה)</small>. ויתכן להיות מזה וְזֹאת <b>תּוֹרַת</b> הָאָדָם <small>(שמואל ב' ז, יט)</small>. ועוד נכתבנו בשרש <b>תּוֹר</b>. <b>וְהַתּוֹרָה</b> היא תכונת המצוה היאך תעשה, <b>וְהַמִּשְׁפָּט</b> הוא דין האדם בין איש לחבירו, <b>וְהַחֹק</b> הוא הדבר הנגזר על האדם לעשותו במצוה או במנהג, <b>וְהַמְּשְׁמֶרֶת</b> היא לשמור שלא לעבור על המצוה ולעשות גדר על המצוה ואף על פי שכל אחד ענין בפני עצמו יבא האחד במקום חבירו במקומות כמו שיתבאר בענין כל אחד מהם בשרשו. וענין אחר <b>יוֹרֶה</b> וּמַלְקוֹשׁ <small>(דברים יא, יד)</small>. וב<b>אל"ף</b> תחת <b>ה"א</b> <b>וּמַרְוֶה</b> גם הוא <b>יוֹרֶא</b> <small>(משקלי יא, כה)</small>, ופירושו המרוה העניים גם הוא יקרא יורה כמטר המרוה את הארץ. ומשקל אחר אֶת <b>הַמּוֹרֶה</b> לִצְדָקָה <small>(יואל ב, כג)</small>, <b>מוֹרֶה</b> וּמַלְקוֹשׁ בָּרִאשׁוֹן <small>(שם)</small>, וְלֹא יִכָּנֵף עוֹד <b>מוֹרֶיךָ</b> <small>(ישעיה ל, כ)</small>, וְהָיוּ עֵינֶיךָ רֹאוֹת אֶת <b>מוֹרֶיךָ</b> <small>(שם)</small>, ענינם <b>מטר</b>. ואפשר שיהיה <b>יו"ד</b> מוריך לקבוץ כי שניהם מלאים ב<b>יו"ד</b>. או יהיה <b>יו"ד למ"ד</b> הפעל תמורת <b>ה"א</b> ופירוש <b>וְלֹא יִכָּנֵף עוֹד מוֹרֶיךָ</b> לא יאסף עוד מטרך לפי שהיו בעת בצורה כמו שאומר וְנָתַן לָכֶם י"י לֶחֶם צָר וּמַיִם לָחַץ <small>(שם)</small>, בשר אותם על <b>הַשֹּבַע</b> ואמר לא יאסף ולא יעצר עוד מטרך והיו עיניך רואות את מטרך, כלומר בעיניך תראה שיהיה זה בקרוב. ויש מפרשים מוריך מענין השני ענין הוראה כלומר המורים אותך בדרך ישרה לא ירחקו שיהיו בכנף הארץ והם חזקיהו ושריו. ואדוני אבי ז"ל כתב<b> אֱלֹהָיו יוֹרֶנּוּ</b> מענין השלישי ימטירנו.
<h3>ירח</h3>
עָשָׂה <b>יָרֵחַ</b> לְמוֹעֲדִים <small>(תהלים קד, יט)</small>, <b>וְיָרֵחַ</b> לֹא יַגִּיהַ אוֹרוֹ <small>(ישעיה יג, י)</small>, וירח לא יאיר אורו. <b>וִירֵחֵךְ</b> לֹא יֵאָסֵף <small>(ישעיה ס, כ)</small>, היא הלבנה. ולפי שהלבנה מתחדשת בכל חדש נקרא החדש <b>יֶרַח</b>. <b>בְּיֶרַח</b> הָאֵתָנִים <small>(מלכים א' ח, ב)</small>, בסגול, מִי יִתְּנֵנִי <b>כְיַרְחֵי</b> קֶדֶם <small>(איוב כט, ב)</small>. ולפי שהירח מתחדש פעמים רבות קראו בלשון רבים ואף על פי שאינו אלא אחד ואמר גֶּרֶשׁ<b> יְרָחִים</b> <small>(דברים לג, יד)</small>, פירוש כי הירח יבשל הפירות.
<h3>ירט</h3>
<b>יָרַט</b> הַדֶּרֶךְ לְנֶגְדִּי <small>(במדבר כב, לב)</small>, פירושו שטה. ופירוש הפסוק כן אמר המלאך הנה אנכי יצאתי לשטן, כי אמרתי האיש הזה ירט הדרך ובלבו לקלל ואינו הוליך דרך ישרה. ומלת לנגדי לפני. כן פירשו אדוני אבי ז"ל. וכן וְעַל יְדֵי רְשָׁעִים <b>יִרְטֵנִי</b> <small>(איוב טז, יא)</small>, ולולי ה<b>רי"ש</b> היה נדגש כמו יתנני. ויש אומרים כי שרש ירטני <b>רטה</b>.
<h3>ירך</h3>
<b>יָרֵךְ</b> וְכָתֵף <small>(יחזקאל כד, ד)</small>, אֲשֶׁר עַל כַּף <b>הַיָּרֵךְ</b> <small>(בראשית לב, לב)</small>. ובסמוך<b> יֶרֶךְ</b> יַעֲקֹב <small>(שם)</small>, בשש נקודות. תַּחַת <b>יְרֵכִי</b> כד, ב)</small> מִמָּתְנַיִם וְעַד <b>יְרֵכַיִם</b> <small>(שמות כח, מב)</small>, ידוע. ומזה הענין <b>יְרֵכָהּ</b> וְקָנָהּ <small>(שמות לז, יז)</small>, שהוא רגיל המנורה. <b>יֶרֶךְ</b> הַמִּזְבֵּחַ <small>(ויקרא א, יא)</small>, פאת המזבח. וב<b>תי"ו</b> הנקבה <b>וְיַרְכָתוֹ</b> עַל צִידֹן <small>(בראשית מט, יג)</small>, כלומר פאת ארצו יהיה צידון. <b>וּלְיַרְכְּתֵי</b> הַמִּשְׁכָּן יָמָּה <small>(שמות כו, כג)</small>, <b>יַרְכְּתֵי</b> צָפוֹן <small>(תהלים מח, ג)</small>, <b>יַרְכְּתֵי</b> לְבָנוֹן <small>(מלכים ב' יט, כג)</small>, <b>לַיַּרְכָתַיִם</b> יָמָּה <small>(שמות כו, כז)</small>, נתחבר להם סימן הזכרים והנקבות וענינם פאות.
<h3>ירע</h3>
נַפְשׁוֹ<b> יָרְעָה</b> לּוֹ <small>(ישעיה טו, ד)</small>, וְלֹא <b>יֵרַע</b> לְבָבְךָ בְּתִתְּךָ לוֹ <small>(דברים טו, י)</small>, <b>וַיֵּרַע</b> בְּעֵינֵי י"י אֲשֶׁר עָשָׂה <small>(בראשית לח, י)</small>, <b>וַיֵּרַע</b> לְמֹשֶׁה בַּעֲבוּרָם <small>(תהלים קו, לב)</small>, מַדּוּעַ לֹא <b>יֵרְעוּ</b> פָנַי <small>(נחמיה ב, ג)</small>, <b>תֵּרַע</b> עֵינוֹ בְאָחִיו <small>(דברים כח, נד)</small>, עַתָּה <b>יֵרַע</b> לָנוּ שֶׁבַע בֶּן בִּכְרִי <small>(שמואל א' כ, ו)</small>, פירוש ירע לנו דבר שבע בן בכרי והוא מלעיל. וכן <b>יֵרַע</b> שָׂרִיד בְּאָהֳלוֹ <small>(איוב כ, כו)</small>, כלם ענין רע ו<b>יָרַע</b> ו<b>רוּעַ</b> בענין אחד. ורבי יהודה לא הביא בזה השרש כי אם <b>נַפְשׁוֹ יָרְעָה לּוֹ</b>. ודעתו באלו להיותם משרש <b>רוע</b> בדרך זרות. והנכון לשומם בזה השרש עם ו<b>נַפְשׁוֹ יָרְעָה לּוֹ</b> וכלם ענין אחד. ויש לפרש <b>נַפְשׁוֹ יָרְעָה לּוֹ</b> ענין תרועה פירוש יריע בעבורו כמו שאמר חֲלֻצֵי מוֹאָב <b>יָרִיעוּ</b> <small>(ישעיה טו, ד)</small>, נוֹטֶה שָׁמַיִם <b>כַּיְרִיעָה</b> <small>(תהלים קד, ב)</small>,<b> יְרִיעֹת</b> עִזִּים <small>(שמות כו, ז)</small>, ידוע.
<h3>ירק</h3>
<b>יָרֹק יָרַק</b> בְּפָנֶיהָ <small>(במדבר יב, יד)</small>, <b>וְיָרְקָה</b> בְּפָנָיו <small>(דברים כה, ט)</small>, ידוע. אבל וּמִפָּנַי לֹא חָשְׂכוּ <b>רֹק</b> <small>(איוב ל, י)</small>, עַד בִּלְעִי <b>רֻקִּי</b> <small>(איוב ו, יט)</small>, וְכִי <b>יָרֹק</b> הַזָּב <small>(ויקרא טו, ח)</small>, משרש <b>רָקַק</b> ואם הם ענין אחד. וענין אחר כָּל <b>יֶרֶק</b> עֵשֶׂב <small>(בראשית א, ל)</small>, בשש נקודות, כָּל <b>יֶרֶק</b> בָּעֵץ <small>(שמות י, טו)</small>. ומשקל אחר <b>וִירַק</b> דֶּשֶׁא <small>(ישעיה לז, כז)</small>. <b>והתאר</b> וְאַחַר כָּל <b>יָרוֹק</b> יִדְרוֹשׁ <small>(איוב לט, ח)</small>, רוצה לומר כל עשב ירק. לְגַן <b>יָרָק</b> <small>(מלכים א' כא, ב)</small>, כְּגַן <b>הַיָּרָק</b> <small>(דברים יא, י)</small>, אֲרֻחַת <b>יָרָק</b> <small>(משלי טו, יז)</small>, הוא <b>תאר</b> לעשב שהוא מאכל אדם. וכן קראו רבותינו ז"ל לעשב שהוא מאכל אדם ירק, והקבוץ <b>ירקות</b>. ובהכפל ה<b>עי"ן</b> וה<b>למ"ד</b> לרוב הירוק <b>יְרַקְרַק</b> אוֹ אֲדַמְדָּם <small>(ויקרא יג, מט)</small>, <b>יְרַקְרַקֹּת</b> אוֹ אֲדַמְדַּמֹּת <small>(ויקרא יד, לז)</small>. ופירוש <b>בִּירַקְרַק</b> חָרוּץ <small>(תהלים סח, יד)</small>, כי יש זהב שנומה מעט גוונו לגוון הירק. או ירקרק שם לגוון המכורכם. ושם במשקל אחר וְנֶהֶפְכוּ כָל פָּנִים <b>לְיֵרָקוֹן</b> <small>(ירמיה ל, ו)</small>. והוא כי בהבהל האדם ובבא אליו הצרה פתאום ישובו פניו ירוקות.
<h3>ירשׁ</h3>
<b>וְיָרַשׁ</b> יִשְׂרָאֵל אֶת <b>יֹרְשָׁיו</b> <small>(ירמיה מט, ב)</small>,<b> וְיָרַשְׁנוּ</b> אֹתָהּ <small>(במדבר יג, ל)</small>. <b>וִירִשְׁתֶּם</b> אֹתָהּ וִישַׁבְתֶּם בָּהּ <small>(דברים יא, לא)</small>, <b>וִירֵשׁוּהָ</b> בְחִירַי <small>(ישעיה סה, ט)</small>, לגזרת פָּעֵל בצרי. וכן <b>וִירֵשׁוּהָ</b> קָאַת וְקִפּוֹד <small>(ישעיה לד, יא)</small>. כִּי הַגּוֹיִם הָאֵלֶּה אֲשֶׁר אַתָּה <b>יוֹרֵשׁ</b> אוֹתָם <small>(דברים יח, יד)</small>, בַּמָּה אֵדַע כִּי <b>אִירָשֶׁנָּה</b> <small>(בראשית טו, ח)</small>, כִּי לֹא <b>יִירַשׁ</b> בֶּן הָאָמָה הַזֹּאת <small>(בראשית כא, י)</small>, אֲשֶׁר יֵצֵא מִמֵּעֶיךָ הוּא <b>יִירָשֶׁךָ</b> <small>(בראשית טו, ד)</small>, כְּמוֹשׁ אֱלֹהֶיךָ אוֹתוֹ <b>תִירָשׁ</b> <small>(שופטים יא, כד)</small>,<b> וַיִּרְשׁוּ</b> אוֹתָהּ וַיֵּשְׁבוּ בָהּ <small>(יהושע יט, מז)</small>, וּבְנֵי עֵשָׂו <b>יִירָשׁוּם</b> <small>(דברים ב, יב)</small>, כלומר לקחו ירושתם. ואין צורך להוציאם מענין ירושה, כאשר כתב רבי יונה שפירשם בענין השלוח. וכן נִשְׁאֲרָה הַרְבֵּה מְאֹד<b> לְרִשְׁתָּהּ</b> <small>(יהושע יג, א)</small>. <b>והציווו</b> השׁלם יָם וְדָרוֹם <b>יְרָשָׁה</b> <small>(דברים לג, כג)</small>, ובחסרון ה<b>יו"ד</b> הָחֵל <b>רָשׁ</b> <small>(דברים ב, כד)</small>, ובצרי עֲלֵה <b>רֵשׁ</b> <small>(דברים א, כא)</small>, קוּם <b>רֵשׁ</b> אֶת כֶּרֶם נָבוֹת <small>(מלכים א' כא, טו)</small>, בֹּאוּ <b>וּרְשׁוּ</b> אֶת הָאָרֶץ <small>(דברים א, ח)</small>. <b>הַלְיָרְשֵׁנוּ</b> קְרָאתֶם לָנוּ <small>(שופטים יד, טו)</small>, ה<b>יו"ד</b> מעמדה בגעיא במקצה הספרים. ופירושו וכי קראתם לנו לירש ממונינו ואם לא בעבור מה קראתם לנו, כי כן נראה כי לקחה ממונינו קראתם לנו. <b>והתאר</b> וְהָיָה אֱדוֹם <b>יְרֵשָׁה</b> וְהָיָה <b>יְרֵשָׁה</b> שֵׂעִיר אֹיְבָיו <small>(במדבר כד, יח)</small>, פירוש יהיה ירושה שעיר לאויביו. <b>והשם</b> כִּי <b>יְרֻשָּׁה</b> לְעֵשָׂו <small>(דברים ב, ה)</small>, נָתַתָּ <b>יְרֻשַּׁת</b> יִרְאֵי שְׁמֶךָ <small>(תהלים סא, ו)</small>, פירוש נחה לי שאגור באהלך שהוא ירושה יראי שמך. <b>והפעל הכבד</b> [הִפְעִיל] <b>וְהוֹרַשְׁתֶּם</b> לִבְנֵיכֶם <small>(עזרא ט, יב)</small>, אֵת אֲשֶׁר <b>יוֹרִיֹשְׁךָ</b> כְּמוֹשׁ אֱלֹהֶיךָ <small>(שופטים יא, כד)</small>, <b>וְתוֹרִישֵׁנִי</b> עֲוֹנוֹת נְעוּרָי <small>(איוב יג, כו)</small>, וְזַרְעוֹ<b> יוֹרִשֶׁנָּה</b> <small>(במדבר יד, כד)</small>, פירוש ולזרעו יורישנה. <b>והשם</b> <b>לְמוֹרַשׁ</b> קִפֹּד <small>(ישעיה יד, כג)</small>, אֵת <b>מוֹרָשֵׁיהֶם</b> <small>(עבדיה א, יז)</small>. <b>מוֹרָשֵׁי</b> לְבָבִי <small>(איוב יז, יא)</small>, סעיפי לבבי, כלומר מה שמוריש הלב ומנחיל כאילו הסעיפים ומחשבות הלב נחלה בהיותם מוכנים לאדם ומזומנים. ועם <b>ה"א</b> הנקבה <b>מוֹרָשָׁה</b> קְהִלַּת יַעֲקֹב <small>(דברים לג, ד)</small>, לָנוּ הִיא נִתְּנָה הָאָרֶץ <b>לְמוֹרָשָׁה</b> <small>(יחזקאל יא, טו)</small>, כולם ענין אחד ענין ירושה, יש מהם ירושה הבן מהאב ויש מהם לקיחת הדבר מיד אחר רצוני לומר שלוקח ירושתו ומה שהיה בחזקתו, כמו שהבן לוקח נכסי אביו. ובענין הגירוש והשילוח י"י אֱלֹהֶיךָ <b>מוֹרִישׁ</b> אוֹתָם מִפָּנֶיךָ <small>(דברים יח, יב)</small>, וְאֵת כָּל אֲשֶׁר <b>הוֹרִישׁ</b> י"י אֱלֹהֵינוּ מִפָּנֵינוּ <small>(שופטים יא, כד)</small>, הִנֵּה י"י <b>יוֹרִשֶׁנָּה</b> וְהִכָּה בַיָּם חֵילָהּ <small>(זכריה ט, ד)</small>, אַכֶּנּוּ בַדֶּבֶר<b> וְאוֹרִשֶׁנּוּ</b> <small>(במדבר יד, יב)</small>, וְאִם לֹא<b> תוֹרִישׁוּ</b> אֶת יֹשְׁבֵי הָאָרֶץ מִפְּנֵיכֶם <small>(במדבר לג, נה)</small>, <b>וְהוֹרַשְׁתֶּם</b> אֶת הָעִיר <small>(יהושע ח, ז)</small>, פירוש את יושבי העיר. מִבִּטְנוֹ <b>יֹרִשֶׁנּוּ</b> אֵל <small>(איוב כ, טו)</small>. ומן הקל בזה הענין <b>לָרֶשֶׁת</b> אוֹתָם מִפָּנֶיךָ <small>(דברים יב, כט)</small>. והכלל כל שהוא קשור עם <b>מ"ם</b> היא לשון גירוש ושילוח. ויתכן לפרש <b>לָרֶשֶׁת אוֹתָם מִפָּנֶיךָ</b> לשון ירושה ויהיה מפניך דבוק עם כִּי יַכְרִית <small>(שם)</small>, לא עם לרשת. ויהיה אם כן כל בנין הקל בענין ירושה לא יהיה אחד מהם לשון גירוש ושילוח. <b>והפעל הדגוש</b> [פִּעֵל] בזה הענין <b>יְיָרֵשׁ</b> הַצְּלָצַל כה, מב)</small>. וענין אחר קרוב לזה י"י <b>מוֹרִישׁ</b> וּמַעֲשִׁיר <small>(שמואל א' ב, ז)</small>, <b>תּוֹרִישֵׁמוֹ</b> יָדִי <small>(שמות טו, י)</small>, או יהיה תורישמו מענין הגירוש. <b>והנפעל</b> פֶּן <b>תִּוָּרֵשׁ</b> <small>(בראשית מה, יא)</small>, וּפֶן <b>אִוָּרֵשׁ</b> וְגָנַבְתִּי <small>(משלי ל, ט)</small>, ענין הרשות והמסכנות. ומענין זה תרגום יונתן <b>הַלְיָרְשֵׁנוּ</b> קְרָאתֶם לָנוּ <small>(שופטים יד, טו)</small> <b>הַלְמַסְכְּנוּתָנָא קְרֵיתוּן יָתָנָא</b>. ומזה העיקר שם אשר איננו מן הענינים האלה <b>וְהַתִּירוֹשׁ</b> וְהַיִּצְהָר <small>(יואל ב, יט)</small>, כַּאֲשֶׁר יִמָּצֵא <b>הַתִּירוֹשׁ</b> בָּאֶשְׁכּוֹל <small>(ישעיה סה, ח)</small>, בפלס <b>תִּינוֹק</b> מן <b>יָנַק</b> אלא שתינוק <b>תאר</b> וזה שם. והוא היין החדש.
<h3>ישׁשׁ</h3>
זָקֵן <b>וְיָשֵׁשׁ</b> <small>(דברי הימים ב' לו, יז)</small>, בצרי. ובחירק גַּם שָׂב גַּם <b>יָשִׁישׁ</b> בָּנוּ <small>(איוב טו, י)</small>, <b>בִּישִׁישִׁים</b> חָכְמָה <small>(איוב יב, יב)</small>. הם הזקנים רבי הימים, כי הישיש רב ימים מהזקן ומהשב. ונכון הוא להיותם מענין <b>יֵשׁ</b>, ו<b>יָשָׁה</b> ו<b>יְשַׁשׁ</b> בענין אחד. ונקרא הזקן ישיש לפי שעמד הישות בו ימים רבים.
<h3>ישׁב</h3>
אַבְרָם <b>יָשַׁב</b> בְּאֶרֶץ כְּנָעַן <small>(בראשית יג, יב)</small>, <b>וְיָשַׁבְתָּ</b> בְאֶרֶץ גּשֶׁן <small>(בראשית מה, י)</small>, וְעֵלִי הַכֹּהֵן <b>ישֵׁב</b> עַל הַכִּסֵּא <small>(שמואל א' א, ט)</small>, <b>יָשֹׁב אֵשֵׁב</b> עִם הַמֶּלֶךְ <small>(שמואל א' כ, ה)</small>, <b>וַיֵּשֶׁב</b> הַמֶּלֶךְ עֶל [אֶל] הַלֶּחֶם לֶאֱכוֹל <small>(שמואל א' כ, כד)</small>, <b>יֵשְׁבוּ</b> לְכִסֵּא לָךְ <small>(תהלים קלב, יב)</small>, <b>וַיֵּשֶׁב</b> תַּחַת הָאֵלָה <small>(שופטים ו, יא)</small>, אַשְׁרֵי <b>יוֹשְׁבֵי</b> בֵיתֶךָ <small>(תהלים פד, ה)</small>, אָנֹכִי<b> אֵשֵׁב</b> עַד שׁוּבֶךָ <small>(שופטים ו, יח)</small>, כלומר אתעכב. <b>וַתֵּשְׁבוּ</b> בְקָדֵשׁ יָמִים <small>(דברם א, מו)</small>, נתעכבתם. <b>וּשְׁבוּ</b> אֶל הָאֲדָמָה אֲשֶׁר נָתַתִּי לָכֶם <small>(ירמיה לה, טו)</small>, בַּסֻּכֹּת<b> תֵּשְׁבוּ</b> <small>(ויקרא כג, מב)</small>, לֹא <b>תֵשֵׁב</b> לָנֶצַח <small>(ישעיה יג, כ)</small>, לְמַעַן לֹא <b>תֵשֵׁבִי</b> <small>(יחזקאל כו, כ)</small>, <b>הַיּשְׁבִי</b> בַּשָּׁמָיִם <small>(תהלים קכג, א)</small>, וְאַתָּה קָדוֹשׁ <b>יוֹשֵׁב</b> תְּהִלּוֹת יִשְׂרָאֵל <small>(תהלים כב, ד)</small>, פירוש <b>וְאַתָּה</b> שאתה <b>קָדוֹשׁ יוֹשֵׁב</b> לעולם אתה <b>תְּהִלּוֹת יִשְׂרָאֵל</b>. אִם <b>שׁוֹב תֵּשְׁבוּ</b> <small>(ירמיה מב, י)</small>, אמר רבי יהודה כי נהפך <b>פ"א</b> הפעל ל<b>עי"ן</b> במלת <b>שוב</b>. והנכון שה<b>ו"ו</b> בשוב הוא <b>ו"ו</b> המשך ו<b>פ"א</b> הפעל נגרעה כדרך חביריו נחי ה<b>פ"א</b>. <b>שְׁבוּ</b> נָא בָזֶה <small>(במדבר כב, יט)</small>, קוּם עֲלֵה בֵית אֵל <b>וְשֶׁב</b> שָׁם <small>(בראשית לה, א)</small>, כָּבוֹד לָאִישׁ <b>שֶׁבֶת</b> מֵרִיב <small>(משלי כ, ג)</small>. ועוד נזכרנו בשרש <b>שָׁבַת</b>. וַתַּגִּישׁוּן <b>שֶׁבֶת</b> חָמָס <small>(עמוס ו, ד)</small>, פירוש כי הם מנדים ומרחיקים יום רע בדבריהם ובמחשבוחם שלא יבא עליהם ומגישים ישיבת החמס. לָכֵן קָרָאתִי לָזֹאת רַהַב הֵם <b>שָׁבֶת</b> <small>(ישעיה ל, ז)</small>, פירוש לפי שישראל הולכים למצרים ושואלים עזר ממצרים ללא יועילו למו לכן קראתי לזאת ירושלם רהב הם שבת, כלומר חזקים יהיו היושבים בה ויבטחו בשם ולא ילכו לבקש עזר, כי הישיבה יותר חוזק ותוקף להם מההליכה. זֶה<b> שִׁבְתָּהּ</b> הַבַּיִת מְעָט <small>(רות ב, ז)</small>, זה <b>שִׁבְתְּךָ</b> בְּתוֹךְ מִרְמָה <small>(ירמיה ט, ו)</small>. ויש לפרש מזה שָׂרוֹף יִשָּׂרְפוּ<b> בַּשָּׁבֶת</b> <small>(שמואל ב' כג, ז)</small>, כלומר במקום שבתם והיותם שם ישרפו. וכתב אדוני אבי ז"ל מזה השרש <b>בְּשִׁיבָתוֹ</b> בְמַחֲנַיִם <small>(שמואל ב' יט, לג)</small>. וחוא חסר <b>פ"א</b> הפעל ומשפטו <b>בִּיְשִׁיבָתוֹ</b>. <b>והנפעל</b> כֶּעָרִים אֲשֶׁר לֹא <b>נוֹשָׁבוּ</b> <small>(יחזקאל כו, יט)</small>, אֶל אֶרֶץ <b>נוֹשָׁבֶת</b> <small>(שמות טז, לה)</small>. וכבר ביארתי ענינו בשאר הפעלים בטור השני. <b>נוֹשֶׁבֶת</b> מִיַּמִּים <small>(יחזקאל כו, יז)</small>, יש מפרשים כמו בימים ובתרגום יונתן <b>דַהֲוֵית יָתְבָא בְּגוֹ יַמַיָא</b>. ויתכן לפרשו כמשמעו, לפי שישובה היה מסתורת הים ודרך הים היה בא אליה כל הטוב כמו שכתב בפרשה האחרת. <b>והפעל הכבד</b> [הִפְעִיל] <b>וְהֹשִׁיבוּ</b> אֶת נָבוֹת בְּרֹאשׁ הָעָם <small>(מלכים א' כא, ט)</small>, <b>הַהֹשִׁיבוּ</b> נָשִׁים נָכְרִיּוֹת <small>(עזרא י, יז)</small>, פירוש אשר הושיבו.<b> מוֹשִׁיב</b> יְחִידִים בַּיְתָה <small>(תהלים סח, ז)</small>,<b> וַיֹּשִׁיבֵם</b> לָנֶצַח <small>(איוב לו, ז)</small>, <b>מוֹשִׁיבִי</b> עֲקֶרֶת הַבַּיִת <small>(תהלים קיג, ט)</small>, הוֹשֵׁב אֶת אָבִיךָ וְאֶת אַחֶיךָ <small>(בראשית מז, ו)</small>, ומילה מורכבת מן <b>ישב</b> ו<b>שוב וְהוֹשְׁבוֹתִים</b> כִּי רִחַמְתִּים <small>(זכריה י, ו)</small>. <b>ושלא נזכר פעלו ממנו</b> [הָפְעַל] <b>וְהוּשַׁבְתֶּם</b> לְבַדְּכֶם בְּקֶרֶב הָאָרֶץ <small>(ישעיה ה, ח)</small>, אם יָשׁוֹב יְשִׁבֵנִי <small>(שמואל ב' טו, ח)</small>, ישוב <b>מקור</b> מזה השרש רוצה לומר אם ישיבני לירושלם לישיבה שאשב שם ועברתי את י"י. הָאֹמֵר לִירוּשָׁלַם <b>תּוּשָׁב</b> <small>(ישעיה מד, כו)</small>. <b>והשם</b> הִנֵּה נָא <b>מוֹשַׁב</b> הָעִיר טוֹב <small>(מלכים ב' ב, יט)</small>, פתח לפי שהוא סמוך, וכן בֵּית <b>מוֹשַׁב</b> עִיר חוֹמָה <small>(ויקרא כה, כט)</small>, כלומר שימכור בית בתוך עיר שיש לה חומה. עַל <b>מוֹשָׁבוֹ</b> <small>(שמואל א' כ, כה)</small>. והקבוץ וּבְכֹל <b>מוֹשְׁבֵי</b> הָאָרֶץ <small>(יחזקאל לד, יג)</small>. והקבוץ בלשון נקבות <b>מוֹשָׁבוֹת</b>. בְּכֹל <b>מוֹשְׁבוֹתֵיכֶם</b> <small>(ויקרא ג, ו)</small>. וכתב רבי יונה וְכֹל <b>מוֹשַׁב</b> בֵּית צִיבָא עֲבָדִים <small>(שמואל ב' ט, יב)</small>, <b>תאר</b>, רוצה לומר כל היושבים והשוכנים בבית ציבא.<b> והתאר</b> למי שארך זמן ישׁיבהוּ במקום כְּשָׂכִיר <b>כְּתוֹשָׁב</b> <small>(ויקרא כה, מ)</small>, קמוץ, <b>תּוֹשַׁב</b> כֹּהֵן <small>(ויקרא כב, י)</small>, בפתח, כי הוא סמוך. ופירוש <b>תּוֹשָׁב</b> זה קנוי קנין עולם והוא הנרצע. <b>שָֹכִיר</b> זה קנוי קנין שנים והוא היוצא בשש. וחושב ושכיר האמורם בפסח הם גוים וערלים לא מולים. <b>וכבד אחר</b> [פִּעֵל] <b>וְיִשְּׁבוּ</b> טִירוֹתֵיהֶם בָּךְ <small>(יחזקאל כה, ד)</small>. ענינם ידוע, מהם ענין הישיבה ממש, ומהם ענין עכבה, ואף על, פי שהוא עומד על רגליו כמו אַשְׁרֵי <b>יוֹשְׁבֵי</b> בֵיתֶךָ <small>(תהלים פד, ה)</small>, <b>וַיֵּשֶׁב</b> תַּחַת הָאֵלָה <small>(שופטים ו, יא)</small>, והדומים להם, ומהם ענין אריכות היות האדם במקום שיהיה שם, ומהם ענין העמדה והקיום.
<h3>ישׁה</h3>
לְהַנְחִיל אֹהֲבַי <b>יֵשׁ</b> <small>(משלי ה, כא)</small>, <b>יֵשׁ</b> דֶּרֶךְ יָשָׁר לִפְנֵי אִישׁ <small>(משלי יד, יב)</small>,<b> יֵשׁ</b> מְפַזֵּר וְנוֹסָף עוֹד <small>(משלי יא, כד)</small>, <b>וְיֵשׁ</b> אֲשֶׁר יִהְיֶה הֶעָנָן <small>(במדבר ט, כ)</small>, <b>הֲיֵשׁ</b> אֶת לְבָבְךָ יָשָׁר כַּאֲשֶׁר לְבָבִי עִם לְבָבֶךָ וַיֹּאמֶר יְהוֹנָדָב <b>יֵשׁ</b> <small>(מלכים ב' י, טו)</small>, אִם <b>יֶשְׁכֶם</b> עֹשִׂים <small>(בראשית כד, מט)</small> אִם <b>יֶשְׁךָ</b> נָּא מַצְלִיחַ דַּרְכִּי <small>(בראשית כד, מב)</small>, כִּי אֶת אֲשֶׁר <b>יֶשְׁנוֹ</b> פֹּה <small>(דברים כט, יד)</small>, כלם ענין דבר הנמצא. ומזה נקראת התורה והחכמה ומעשה הטוב והישר תושיה הִגְדִּיל <b>תּוּשִׁיָּה</b> <small>(ישעיה כח, כט)</small>, וִצְפֹּן [יִצְפֹּן] לַיְשָׁרִים <b>תּוּשִׁיָּה</b> <small>(משלי ב, ז)</small>. וה<b>יו"ד</b> <b>למ"ד</b> הפעל לפי שהיא נמצאת לעולם, כי כל <b>הַיֵּשִׁים</b> יחסרו ויחזרו לאין, והתורה והחכמה תעמד בישותה כל ימי עד. וְלֹא תַעֲשֶׂינָה יְדֵיהֶם <b>תּשִׁיָּה</b> <small>(איוב ה, יב)</small>, פירוש כל יש וכל דבר שחשבו לעשות.
<h3>ישׁח</h3>
<b>וְיֶשְׁחֲךָ</b> בְּקִרְבֶּךָ <small>(מיכה ו, יד)</small>, שם בפלס <b>וְיֶשְׁעֲךָ</b> תִּתֶּן לָנוּ <small>(תהלים פה, ח)</small>, וענינו והכנעתך. ויונתן תרגם<b> וִיהֵי לָךְ לִמְרַע בִמְעָךְ</b>. והפעל ממנו <b>שְׁחִי</b> וְנַעֲבֹרָה <small>(ישעיה נא, כג)</small>, ענינו הכנעי. ויש אומרים כי שרש אלו <b>שָׁחָה</b> וישחך פעל ולא שם ומשפטו <b>וְיִשְׁחֲךָ</b> בפלס <b>וְיִפְרְךָ</b>. ויתכן להיות מהשרש הזה והענין הזה <b>שַׁחַת</b>, עַד יִכָּרֶה לָרָשָׁע <b>שָׁחַת</b> <small>(תהלים צד, יג)</small>, <b>בְּשַׁחְתָּם</b> נִתְפַּשׂ <small>(יחזקאל יט, ד)</small>. ועוד נפרשנו בשרש <b>שוח</b> ובשרש <b>שחת</b>.
<h3>ישׁט</h3>
מֵאֲשֶׁר <b>יוֹשִׁיט</b> לוֹ הַמֶּלֶךְ <small>(אסתר ד, יא)</small>, <b>וַיּוֹשֶׁט</b> הַמֶּלֶךְ לְאֶסְתֵּר <small>(אסתר ה, ב)</small>. ותרגום וַיִּשְׁלַח יָדוֹ וַיִּקָּחֶהָ <small>(שופטים טו, טו)</small>, <b>וְאוֹשִׁיט יְדֵיהּ וְנַסְבָהּ</b>.
<h3>ישׁם</h3>
וְהָאֲדָמָה לֹא <b>תֵשָׁם</b> <small>(בראשית מו, יט)</small>,<b> וַתֵּשַׁם</b> אֶרֶץ <small>(יחזקאל יט, ז)</small>, לְמַעַן <b>תֵּשַׁם</b> אַרְצָהּ <small>(יחזקאל יב, יט)</small>, וְהַבָּמוֹת <b>תִּישָׁמְנָה</b> <small>(יחזקאל ו, ו)</small>. <b>והשם</b> הַנִּשְׁקָף עַל פְּנֵי <b>הַיְשִׁימֹן</b> <small>(במדבר כג, כה)</small>, יְלֵל <b>יְשִׁמֹן</b> <small>(דברים לב, י)</small>, תָּעוּ בַמִּדְבָּר <b>בִּישִׁימוֹן</b> דָּרֶךְ <small>(תהלים קז, ד)</small>. ואפשר שיהיה מזה השרש <b>וַנַּשִּׁים</b> עַד נֹפַח <small>(במדבר כא, לא)</small>, אִם לֹא<b> יַשִּׁים</b> עֲלֵיהֶם נְוֵהֶם <small>(ירמיה מט, כ)</small>, בפלס <b>יַצִּיב</b> דְּלָתֶיהָ <small>(יהושע ו, כו)</small>. וכן כתב אדוני אבי ז"ל. כלם ענין שממה.
<h3>ישׁן</h3>
<b>יָשַׁנְתִּי</b> אָז יָנוּחַ לִי <small>(איוב ג, יג)</small>, לָבֶטַח<b> וְיָשְׁנוּ</b> בַּיְּעָרִים <small>(יחזקאל לד, כה)</small>, <b>וְיָשְׁנוּ</b> שְׁנַת עוֹלָם וְלֹא יָקִיצוּ <small>(ירמיה נא, לט)</small>, <b>וַיִּישָׁן</b> וַיַּחֲלֹם שֵׁנִית <small>(בראשית מא, ה)</small>, כִּי לֹא <b>יִשְׁנוּ</b> אִם לֹא יָרֵעוּ <small>(משלי ד, טז)</small>, ה<b>יו"ד</b> מעמדה בגעיא. עוּרָה לָמָּה <b>תִישַׁן</b> י"י <small>(תהלים מד, כד)</small>, אֵינֶנּוּ מַנִּיחַ לוֹ<b> לִישׁוֹן</b> <small>(קהלת ה, יא)</small>, <b>והתאר</b> וַיִּקַץ <b>כְּיָשֵׁן</b> י"י <small>(תהלים עח, סה)</small>, אֲנִי <b>יְשֵׁנָה</b> וְלִבִּי עֵר <small>(שיר השירים ה, ב)</small>. <b>והשם</b> אַל תֶּאֱהַב <b>שֵׁנָה</b> פֶּן תִּוָּרֵשׁ <small>(משלי כ, יג)</small>, כֵּן יִתֵּן לִידִידוֹ<b> שֵׁנָא</b> <small>(תהלים קכז, ב)</small>, ה<b>אל"ף</b> תמורת <b>ה"א</b>. מְתוּקָה <b>שְׁנַת</b> הָעֹבֵד <small>(קהלת ה, יא)</small>, <b>שְׁנַת</b> עוֹלָם <small>(ירמיה נא, לט)</small>. ובלי סמיכות עם ה<b>תי"ו</b> אִם אֶתֵּן<b> שְׁנָת</b> לְעֵינָי <small>(תהלים קלב, ד)</small>,<b> וּשְׁנָתוֹ</b> נִהְיְתָה עָלָיו <small>(דניאל ב, א)</small>. <b>והפעל הכבד</b> [פִּעֵל] <b>וַתְּיַשְּׁנֵהוּ</b> עַל בִּרְכֶיהָ <small>(שופטים טז, יט)</small>, ידוע. וענין אחר וַאֲכַלְתֶּם <b>יָשָׁן</b> <small>(ויקרא כו, י)</small>, חֲדָשִׁים גַּם <b>יְשָׁנִים</b> <small>(שיר השירים ז, יד)</small>. <b>והנפעל ממנו</b> [אולי ט"ס] <b>וְנוֹשַׁנְתֶּם</b> בָּאָרֶץ <small>(דברים ד, כה)</small>. <b>יָשָׁן נוֹשָׁן</b> <small>(ויקרא כו, י)</small>, רוצה לומר ישן מאד, ישן של אשתקד, נושן של שלש שנים. צָרַעַת<b> נוֹשֶׁנֶת</b> היא <small>(ויקרא יג, יא)</small>, ידוע.
<h3>ישׁע</h3>
יָצָאתָ <b>לְיֵשַׁע</b> עַמֶּךָ <small>(חבקוק ג, יג)</small>, בצרי. ויש עוד בצרי ויש בסגול, וכתבנו אותם בחלק הדקדוק. כִּי כָל <b>יִשְׁעִי</b> וְכָל חֵפֶץ כִּי לֹא יַצְמִיחַ <small>(שמואל ב' כג, ה)</small>, בחירק ה<b>יו"ד</b>. ובסגול <b>וְיֶשְׁעֲךָ</b> תִּתֶּן לָנוּ <small>(תהלים פה, ח)</small>. ומשקל אחר וַיְהִי לִי <b>לִישׁוּעָה</b> <small>(שמות טו, ב)</small>, אֱמֹר לְנַפְשִׁי<b> יְשֻׁעָתֵךְ</b> אָנִי <small>(תהלים לה, ג)</small>. ובתוספת <b>תי"ו</b> ונפל <b>פ"א</b> הפעל וַיַּעַשׂ י"י <b>תְּשׁוּעָה</b> גְדוֹלָה <small>(שמואל א' יט, ה)</small>, הַנּוֹתֵן <b>תְּשׁוּעָה</b> לַמְּלָכִים <small>(תהלים קמד, י)</small>, וְלַי"י <b>הַתְּשׁוּעָה</b> <small>(משלי כא, לא)</small>, <b>וּתְשׁוּעָה</b> בְּרֹב יוֹעֵץ <small>(משלי יא, יד)</small>, שֶׁקֶר הַסּוּס <b>לִתְשׁוּעָה</b> <small>(תהלים לג, יז)</small>. ועוד נזכרם בשרש <b>שׁוּעַ</b>. ואדוני אבי ז"ל פירש מזה הענין אִם בְּפִידוֹ לָהֶן <b>שׁוּעַ</b> <small>(איוב ל, כד)</small>, פירוש בפיד שהוא יום המיתה להן תשועה לאותן שהן יגיעי כח בחיים כמו שאמר וְשָׁם יָנוּחוּ יְגִיעֵי כֹחַ <small>(איוב ג, יז)</small>. ויהיה <b>שׁוּעַ</b> מן <b>יָשַׁע</b> בחסרון ה<b>פ"א</b> כמו <b>בוּל</b> הָרִים <small>(איוב מ, כ)</small>, שהוא כמו <b>יְבוּל</b> חסר ה<b>פ"א</b>. <b>והפעל הכבד ממנו</b> [הִפְעִיל] כי <b>הוֹשִׁיעַ</b> י"י מְשִׁיחוֹ <small>(תהלים כ, ז)</small>, וַיְהִי לָהֶם <b>לְמוֹשִׁיעַ</b> <small>(ישעיה סג, ח)</small>, <b>הוֹשַׁע</b> י"י אֶת עַמְּךָ <small>(ירמיה לא, ו)</small>, <b>הוֹשִׁיעֵנוּ</b> אֱלֹהֵי יִשְׁעֵנוּ <small>(דברי הימים א' טז, לה)</small>.<b> והשם</b> <b>מוֹשָׁעָה</b>. והקבוץ הָאֵל לָנוּ אֵל <b>לְמוֹשָׁעוֹת</b> <small>(תהלים סח, כא)</small>. <b>והנפעל</b> יִשְׂרָאֵל <b>נוֹשַׁע</b> בַּי"י <small>(ישעיה מה, יז)</small>, עַם <b>נוֹשַׁע</b> בַּי"י <small>(דברים לג, כט)</small>, פתח כי הם פועל עבר. אֵין הַמֶּלֶךְ <b>נוֹשָׁע</b> בְּרָב חָיִל <small>(תהלים לג, ט)</small>, קמץ, כי הוא עומד י"י. <b>וְנוֹשַׁעְתֶּם</b> מֵאֹיְבֵיכֶם <small>(במדבר י, ט)</small>.
<h3>ישׁף</h3>
תַּרְשִׁישׁ שֹׁהַם <b>וְיָשְׁפֵה</b> <small>(שמות כח, כ)</small>. ועוד נכתבנו בשרש <b>שָׁפָה</b>.
<h3>ישׁר</h3>
לַאֲשֶׁר<b> יָשַׁר</b> בְּעֵינָי <small>(ירמיה כז, ה)</small>, כַּאֲשֶׁר <b>יָשַׁר</b> בְּעֵינֵי הַיּוֹצֵר <small>(ירמיה יח, ד)</small>, כִּי<b> יָשַׁר</b> הַדָּבָר בְּעֵינֵי כָל הָעָם <small>(דברי הימים א' יג, ד)</small>, שלשתם פעל עבר כי <b>עיי"נ</b>יהם פתוחה. וְלֹא <b>יָשְׁרוּ</b> בְּעֵינָיו <small>(מלכים א' ט, יב)</small>, כִּי הִיא <b>יָשְׁרָה</b> בְעֵינָי <small>(שופטים יד, ג)</small>, אוּלַי<b> יִישַׁר</b> בְּעֵינֵי הָאֱלֹהִים <small>(במדבר כג, כז)</small>, <b>וַתִּישַׁר</b> בְּעֵינֵי שִׁמְשׁוֹן <small>(שופטים יד, ו)</small>, <b>וַיִּשַּׁרְנָה</b> הַפָּרוֹת <small>(שמואל א' ו, יב)</small>, דגש ה<b>שי"ן</b> להבלעת ה<b>יו"ד</b> <b>פ"א</b> הפעל. <b>והתאר</b> שָׁם <b>יָשָׁר</b> <small>(איוב כג, ז)</small>. ובסמוך, וְתוֹעֲבַת רָשָׁע <b>יְשַׁר</b> דָּרֶךְ <small>(משלי כט, כו)</small>, כִּי <b>יְשָׁרִים</b> דַּרְכֵי י"י <small>(הושע יד, י)</small>, וַיִּרְדּוּ בָם <b>יְשָׁרִים</b> לַבֹּקֶר <small>(תהלים מט, טו)</small>, פירוש הישרים יש להם ממשלה וגדולה על העשירים הכסילים אוהבי העולם הזה. והוא שאמר עליהם נִמְשַׁל כַּבְּהֵמוֹת נִדְמוּ <small>(תהלים מט, יג)</small>, ואף על פי שבעולם הזה הכסילים רודים בישרים כמו שאמר עָשִׁיר בְּרָשִׁים יִמְשׁוֹל <small>(משלי כב, ז)</small> לעולם הבא הישרים הם המושלים והתרים, כלומר יש להם מעלה יתירה בעולם הבא והוא בֹּקֶר להם וערב לעשירים וצורת העשירים לבלות שאול כלומר סופם לבלות שאול במותם בסורם מהזבול והמדור שהיה להם, ולא כן צורת הישרים, אף על פי שתשחה הצורה הגופנית צורה נפשם קיימת לעד. <b>והשם</b> <b>יֹשֶׁר</b> לִבִּי אֲמָרָי <small>(איוב לג, ג)</small>. ומשקל אחר וְדֹבֵר <b>יְשָׁרִים</b> יֶאֱהָב <small>(משלי טז, יג)</small>, ואפשר שיהיה מחובר מן ישר לבי ומפני כובד הקריאה בא בשוא לבדו ולא בא בקמץ חטף כמשפט כמו שבא <b>בְּקָרִים</b> מן <b>בֹּקֶר</b> להקל. ומשקל אחר בתוספת <b>מ"ם</b> וְהָיָה הֶעָקֹב <b>לְמִישׁוֹר</b> <small>(ישעיה מ, ד)</small>. ובקמץ <b>מֵישָׁר</b>. והקבוץ הוֹלֵךְ לְדוֹדִי <b>לְמֵישָׁרִים</b> <small>(שיר השירים ז, י)</small>, כי היין הטוב יישר ויערב לאדם מאד. וכן יִתְהַלֵּךְ <b>בְּמֵישָׁרִים</b> <small>(משלי כג, לא)</small>. ומשקל אחר <b>וּבְיִשְׁרַת</b> לֵבָב <small>(מלכים א' ג, ו)</small>. <b>והפעל הכבד</b> [פִּעֵל] כָּל פִּקּוּדֵי כֹל <b>יִשָּׁרְתִּי</b> <small>(תהלים קיט, קכח)</small>, <b>הַמְיַשְּׁרִים</b> אֹרְחוֹתָם <small>(משלי ט, טו)</small>, <b>מְיֻשָּׁר</b> עַל הַמְּחֻקֶּה <small>(מלכים א' ו, לה)</small>, <b>יַשְּׁרוּ</b> בָּעֲרָבָה מְסִלָּה לֵאלֹהֵינוּ <small>(ישעיה מ, ג)</small>, והדורים אשר <small>(ישעיה מה, ב)</small>, <b>וַיַּישְּׁרֵם</b> לְמַטָּה מַּעְרָבָה <small>(דברי הימים ב' לב, ל)</small>, כתוב בשני <b>יו"ד</b>ין הראשונה נקראת בפתח והשניה נחה משפטו <b>וַיְּיַשְּׁרֵם</b> בהנעה שתי <b>יו"ד</b>ין, ובנוח ה<b>יו"ד פ"א</b> הפעל הוטלה תנועתה על ה<b>יו"ד</b> הנוספת. וכבד אחר בהראות <b>פ"א</b> הפעל בקריאה שלא כמנהג וְעַפְעַפֶּיךָ<b> יַיְשִׁרוּ</b> נֶגְדֶּךָ <small>(משלי ד, כה)</small>, הַוְשַׁר [<b>הַיְשַׁר</b>] לְפָנַי דַּרְכֶּךָ <small>(תהלים ה, ט)</small>.
<h3>יתד</h3>
יָדָהּ <b>לַיָּתֵד</b> תִּשְׁלַחְנָה <small>(שופטים ה, כו)</small>, תָּמוּשׁ <b>הַיָּתֵד</b> הַתְּקוּעָה <small>(ישעיה כב, כה)</small>, <b>יָתֵד</b> לִתְלוֹת עָלָיו <small>(יחזקאל טו, ג)</small>. והקבוץ בלשון נקבות וְכָל <b>הַיְתֵדֹת</b> לַמִּשְׁכָּן וְלֶחָצֵר <small>(שמות לח, כ)</small>, וְכָל <b>יְתֵדֹתָיו</b> וְכָל <b>יִתְדֹת</b> הֶחָצֵר <small>(שמות כז, יט)</small>. יִסַּע <b>יְתֵדֹתָיו</b> <small>(ישעיה לג, כ)</small>, פירוש אפילו אחד מיתדותיו, ידוע. ויתדות המשכן היו קשורים במיתרים אל יריעות האהל והיו תקועים היתדות בארץ בחנות המשכן כדי שלא הניע הרוח היריעות. וכן לקלעי החצר. וכן נקרא הכלי שמקפל בו האורג הבגד לפניו יתד. ובא ב<b>ה"א</b> הידיעה עם הסמיכות אֶת <b>הַיְתַד</b> הָאֶרֶג <small>(שופטים טז, יד)</small>. וכבר פירשנוהו בשרש <b>ארג</b>.
<h3>יתם</h3>
כָּל אַלְמָנָה <b>וְיָתוֹם</b> לֹא תְעַנּוּן <small>(שמות כב, כא)</small>. <b>יְתוֹמִים</b> הָיִינוּ אְֵין [וְאֵין] אָב <small>(איכה ה, ג)</small>, פירוש אף על פי שאבינו חי <b>יְתוֹמִים הָיִינוּ</b> כאילו אין לנו אב. וזהו שאמר אחריו אמותינו כאלמנות, ולא אמר אלמנות.
<h3>יתר</h3>
<b>יָתֵר</b> מֵרֵעֵהוּ צַדִּיק <small>(משלי יב, כו)</small>, <b>תאר</b> וענינו יתר ומשובח. ופירש הפסוק אמר החכם באמה כי הצדיק יתר ומשובח מרעהו שאינו צדיק ויש לו שכר מעשיו בעולם הבא ודרך רשׁעים תתעם <small>(שם)</small>. ואם תאמר אחר שהצדיק יתר מרעהו למה אין הולכים בני העולם בדרכיו? לפי שדרך רשעים צלחה בעולם הזה והיא תתעה אותם לאחוז דרך הרשעים ולהניח דרך הצדיקים. וכתב רבי יהודה כי <b>וְיֹתֵר</b> לְרֹאֵי הַשָּׁמֶשׁ <small>(קהלת ו, יא)</small>, <b>וְיֹתֵר</b> מֵהֵמָּה <small>(קהלת יב, יב)</small>, <b>תאר</b>. ויתכן לומר שהן שמות כמו <b>יִתְרוֹן</b>, ואף על פי שרוב השמות במשקל הזה מלעיל באו מלרע. וכן וְאֶת <b>הַיּוֹתֵר</b> הֶחֱרַמְנוּ <small>(שמואל א' טו, יד)</small>. וכן יוֹצֵר גֹּבַי <small>(עמוס ז, א)</small>. <b>והשם</b> <b>יֶתֶר</b> שְׂאֵת <b>וְיֶתֶר</b> עָז <small>(בראשית מט, ג)</small>. וּמְשַׁלֵּם עַל <b>יֶתֶר</b> עֹשֵׂה גַאֲוָה <small>(תהלים לא, כד)</small>, פירש ומשלם גמול על היתר ועל הגאות שמתגאה עלה ענוים מי שרגיל לעשוה הגאוה. והוא בשש נקדות. ויש בחמש נקדות גָּדוֹל <b>יֶתֶר</b> מְאֹד <small>(ישעיה נו, יב)</small>. וכתב רבי יונה כי<b> גָּדוֹל יֶתֶר מְאֹד</b> <b>תאר</b>. ויתכן היותו שם כחביריו. והחכם רבי אברהם אבן עזרא פירש <b>וְיֶתֶר עָז תאר</b>. ומשקל אחר מַה <b>יִּתְרוֹן</b> לָאָדָם <small>(קהלת א, ג)</small>. ומשקל אחר <b>וּמוֹתַר</b> הָאָדָם מִן הַבְּהֵמָה אָיִן <small>(קהלת ג, יט)</small>. ומשקל אחר עַל כֵּן <b>יִתְרָה</b> עָשָׂה <small>(ישעיה טו, ז)</small>, ופירושו הממון שקבץ, ופקודתם על נחל הערבים ישאום <small>(שם)</small>. וב<b>תי"ו</b> תמורת ה<b>ה"א</b> עַל כֵּן <b>יִתְרַת</b> עָשָׂה אָבָדוּ <small>(ירמיה מח, לו)</small>, קמוץ על משקל עָזִּי וְזִמְרָת יָהּ <small>(שמות טו, ב)</small>. <b>והפעל הכבד</b> [הִפְעִיל] <b>הוֹתֵר</b> בְּנֵי תְמוּתָה <small>(תהלים עט, יא)</small>, פַּחַז כַּמַּיִם אַל <b>תּוֹתַר</b> <small>(בראשית מט, ד)</small>, או יהיה אל תותר מן <b>שלא נזכר פועלו ממנו</b> ובא החולם תמורת שורק, כלם ענין השבח והמעלה. וכתב רבי אדנים מזה הענין <b>יְתוּר</b> הָרִים מִרְעֵהוּ <small>(איוב לט, ה)</small>, כלומר המשובח שבהרים. ועוד נכתבנו בשרש <b>תּוּר</b>. ובענין השאר וְאֶת <b>הַיּוֹתֵר</b> הֶחֱרַמְנוּ. <b>והשם</b> <b>יֶתֶר</b> הַגָּזָם אָכַל הָאַרְבֶּה <small>(יואל א, ד)</small>, <b>וּמִיֶּתֶר</b> הַשֶּׁמֶן <small>(ויקרא יד, יז)</small>, וְהִנִּיחוּ <b>יִתְרָם</b> לְעוֹלְלֵיהֶם <small>(תהלים יז, יד)</small>. <b>והנפעל</b> וְלֹא <b>נוֹתַר</b> מֵהֶם אִישׁ <small>(במדבר כו, סה)</small>, <b>וְהַנּוֹתָר</b> בַּשֶּׁמֶן אֲשֶׁר עַל כַּף הַכֹּהֵן <small>(במדבר יד, יח)</small>, אֲנִי <b>נוֹתַרְתִּי</b> נָבִיא לַי"י לְבַדִּי <small>(מלכים א' יה, כב)</small>, וְאִם <b>יִוָּתֵר</b> מִבְּשַׂר הַמִּלֻּאִים <small>(שמות כט, לד)</small>, לֹא <b>יִוָּתֵר</b> דָּבָר <small>(ישעיה לט, ו)</small>. <b>והפעל הכבד</b> [הִפְעִיל] אֲשֶׁר <b>הוֹתִיר</b> הַבָּרָד <small>(שמות י, טו)</small>, <b>הוֹתִיר</b> לָנוּ שָׂרִיד כִּמְעָט <small>(ישעיה א, ט)</small>, <b>וַיּוֹתִרוּ</b> אֲנָשִׁים מִמֶּנּוּ <small>(שמות טז, כ)</small>, כלם ענין השאר. וענין אחר כּוֹנְנוּ חִצָּם עַל <b>יֶתֶר</b> <small>(תהלים יא, ב)</small>. הֲלֹא נִסַּע <b>יִתְרָם</b> בָּם <small>(איוב ד, כא)</small>, שהם חושבים שהם נקשרים בעולם הזה. וְאֶת <b>מֵיתְרֵיהֶם</b> <small>(שמות לה, יח)</small>, ענינם חבלים. אבל <b>יְתָרִים</b> לַחִים <small>(שופטים טז, ז)</small>, ענינם שבטים כי מה טעם ליתרים העשויים מפשתן או מקנבם להיותם לחים או יבשים? אבל רצונו לומר על שבטים. ובאמרו יתרים כי כן עושים מן השבטים חבלים בעודם לחים שיוכלו לקפל אותם. כִּי יִתְרִו [<b>יִתְרִי</b>] פִתַּח <small>(איוב ל, יא)</small>, פירוש יתר יראתי שהייתי אוסר אותם בו פתח אותו השם עד שלא יראו ולא נענו מפני ואותי ענה. ויש מפרשים <b>הֲלֹא נִסַּע יִתְרָם בָּם</b> על מיתרי הגוף אשר קיום העצבים בהם אמר כי ינתקו ויפרדו ויאבדו. וכן <b>כִּי יִתְרִו [יִתְרִי] פִתַּח</b> פירוש נתק עצבי והרפה מיתרי כאשר ירפה מיתר הקשת. ויש מפרשים מזה <b>הוֹתֵר בְּנֵי תְמוּתָה</b>, כלומר התר יתרם וקשורם לפי שאמר <small>(שם)</small> אנקת אסיר אמר שיתירם מן המאסר. וְאֵת <b>הַיֹּתֶרֶת</b> עַל הַכָּבֵד <small>(שמות כט, יג)</small>, הוא הנקרא בלשון רבותינו ז"ל <small>(חולין מו ע"ב)</small> <b>טרפ"ש</b> ובלע"ז <b>אבר"ש</b> [<b>אפדי"ש</b>] ואמר על הכבד ופירושו עם הכבד, כי מעט מן הכבד היה נוטל עם היותרת.
נשלמה אות ה<b>יו"ד</b>
<h2><span style="color:Gray;">אות הכ'</span></h2>
<h3>כאב</h3>
וַאֲנִי עָנִי <b>וְכוֹאֵב</b> <small>(תהלים סט, ל)</small>, בִּהְיוֹתָם <b>כֹּאֲבִים</b> <small>(בראשית לד, כה)</small>, אַךְ בְּשָׂרוֹ עָלָיו <b>יִכְאָב</b> <small>(איוב יד, כב)</small>. <b>והשם</b> כִּי גָדַל <b>הַכְּאֵב</b> <small>(איוב ב, יג)</small>, וְאַתֶּם תִּצְעֲקוּ <b>מִכְּאֵב</b> לֵב <small>(ישעיה סה, יד)</small>. ומשקל אחר אִם יֵשׁ <b>מַכְאוֹב כְּמַכְאֹבִי</b> <small>(איכה א, יב)</small>. <b>והפועל הכבד</b> [הִפְעִיל] כִּי הוּא <b>יַכְאִיב</b> וְיֶחְבָּשׁ <small>(איוב ה, יח)</small>, וְקוֹץ <b>מַכְאִב</b> <small>(יחזקאל כח, כד)</small>, ידוע. ונאמר על דרך ההשאלה וְכֹל הַחֶלְקָה הַטּוֹבָה <b>תַּכְאִבוּ</b> בָּאֲבָנִים <small>(מלכים ב' ג, יט)</small>. ועל זה הטעם <b>אַךְ בְּשָׂרוֹ עָלָיו יִכְאָב</b>, כלומר שישחת גופו כי אין המת כואב ומרגיש, ופירוש עָלָיו עצמו.
<h3>כאה</h3>
יַעַן <b>הַכְאוֹת</b> לֵב צַדִּיק <small>(יחזקאל יג, כב)</small>. <b>והנפעל</b> וּבָאוּ בוֹ צִיִּים כִּתִּים <b>וְנִכְאָה</b> <small>(דניאל יא, ל)</small>, <b>וְנִכְאֵה</b> לֵבָב לְמוֹתֵת <small>(תהלים קט, טז)</small>. <b>והתאר</b> וְנָפַל בַּעֲצוּמָיו <b>חֵלכָּאִים</b> <small>(תהלים י, י)</small>, כי הם שתי מלות בקריאה רוצה לומר מחנה העניים והכאים. ו<b>כָאִים</b> בפלס <b>דָּוִים, בָּלִים</b> וענינם ענין <b>כְּאֵב</b> ומדוה.
<h3>ככב</h3>
<b>כּוֹכַב</b> אֱלֹהֵיכֶם <small>(עמוס ה, כו)</small>, וְאֵת <b>הַכּוֹכָבִים</b> <small>(בראשית א, טז)</small>, ידוע. ודמה המלך לרוב גדולתו ומעלתו הרמה לכוכב דָּרַךְ<b> כּוֹכָב</b> מִיַּעֲקֹב <small>(במדבר כד, יז)</small>.
<h3>כבד</h3>
<b>כָּבְדָה</b> מְאֹד יַד הָאֱלֹהִים שָׁם <small>(שמואל א' ה, יא)</small>, וְחַטָּאתָם כִּי <b>כָבְדָה</b> מְאֹד <small>(בראשית יח, כ)</small>, <b>וַתִּכְבַּד</b> הַמִּלְחָמָה אֶל שָׁאוּל <small>(שמואל א' לא, ג)</small>, <b>יִכְבְּדוּ</b> בָנָיו וְלֹא יֵדָע <small>(איוב יד, כא)</small>, כלומר יהיו רבים או יהיה להם ממון רב וכבד כי הפכו וְיִצְעֲרוּ וְלֹא יָבִין לָמוֹ <small>(שם)</small>. וכן וַתִּמָּלְאִי <b>וַתִּכְבְּדִי</b> מְאֹד בְּלֵב יַמִּים <small>(יחזקאל כז, כה)</small>, לְמַעַן שְׁמִי <b>יִכְבַּד</b> י"י <small>(ישעיה ו, ה)</small>, פירוש אחיכם שנאיכם אומרים בעבור שמי יכבד י"י, כלומר כבדו עלינו דבריו ולמשא הם עלינו, והוא יהיה נראה ונגלה בשמחתכם והם יבושו. וכן וְלֹא <b>נִכְבַּד</b> עָלֶיךָ <small>(שמואל ב' יג, כה)</small>, כלומר לא נהיה עליך לטורח ולמשא. <b>תִּכְבַּד</b> הָעֲבֹדָה עַל הָאֲנָשִׁים <small>(שמות ה, ט)</small>,<b> וַיִּכְבַּד</b> לֵב פַּרְעֹה <small>(שמות ט, ז)</small>, וְעֵינֵי יִשְׂרָאֵל<b> כָּבְדוּ</b> מִזֹּקֶן <small>(בראשית מח, י)</small>, וְלֹא <b>כָבְדָה</b> אָזְנוֹ מִשְּׁמוֹעַ <small>(ישעיה נט, א)</small>. <b>והתאר</b> <b>כָּבֵד</b> לֵב פַּרְעֹה <small>(שמות ז, יד)</small>, כְּמַשָּׂא <b>כָבֵד יִכְבְּדוּ</b> מִמֶּנִּי <small>(תהלים לח, ה)</small>, כִּי <b>כָבֵד</b> עָלָיו וְגִלְּחוֹ <small>(שמואל ב' יד, כו)</small>, וְאַבְרָם <b>כָּבֵד</b> מְאֹד בַּמִּקְנֶה בַּכֶּסֶף וּבַזָּהָב <small>(בראשית יג, ב)</small>, כִּי <b>כָבֵד</b> הָרָעָב <small>(בראשית מז, יג)</small>, מִסְפֵּד גָּדוֹל <b>וְכָבֵד</b> מְאֹד <small>(שם נ, י)</small>, כְּצֵל סֶלַע <b>כָּבֵד</b> בְּאֶרֶץ עֲיֵפָה <small>(ישעיה לב, ב)</small> כלומר סלע גדול שיש לו צל גדול וימצאו בו מנוחה ההולכים בארץ עיפה. עַמְּךָ <b>הַכָּבֵד</b> הַזֶּה <small>(מלכים א' ג, ט)</small>, הגדול.<b> כָּבֵד</b> מְאֹד לְפָנָיו לֹא הָיָה כֵן אַרְבֶּה כָּמֹהוּ <small>(שמות י, יד)</small>, וִידֵי מֹשֶׁה <b>כְּבֵדִים</b> <small>(שמות יז, יב)</small>, כִּי <b>כָבֵד</b> מִמְּךָ הַדָּבָר <small>(שמות יח, יח)</small>. <b>ובסמוך</b> <b>כְבַד</b> פֶּה <b>וּכְבַד</b> לָשׁוֹן אָנֹכִי <small>(שם ד, י)</small>. ומשקל אחר עַם <b>כֶּבֶד</b> עָוֹן <small>(ישעיה א, ד)</small>, בשש נקודות. <b>והשם</b> <b>כֹּבֶד</b> אֶבֶן וְנֵטֶל הַחוֹל <small>(משלי כז, ג)</small>. ומשקל אחר והוא <b>תאר</b> בפלס <b>אַדֻמָּה</b> וְאֶת <b>הַכְּבוּדָּה</b> לִפְנֵיהֶם <small>(שופטים יח, כא)</small>, והוא כתוב ב<b>ו"ו</b> עם הדגש. וכבר כתבנו הדומים לו בחלק הדקדוק. רוצה לומר מקניהם ושאר ממונם. ומשקל אחר וַיְנַהֲגֵהוּ <b>בִּכְבֵדֻת</b> <small>(שמות יד, כה)</small>. <b>והפעל הכבד</b> [הִפְעִיל] <b>הִכְבִּיד</b> אֶת עֻלֵּנוּ <small>(דברי הימים ב' י, י)</small>,<b> וְהִכְבַּדְתִּים</b> וְלֹא יִצְעָרוּ <small>(ירמיה ל, יט)</small>, פירוש שיהיה להם ממון רב וכבד. וּנְשָׂאֲךָ לִבְּךָ <b>לְהַכְבִּיד</b> <small>(דברי הימים ב' כה, יט)</small>, להרבות עוד מלחמה. <b>הִכְבַּדְתִּי</b> אֶת לִבּוֹ <small>(שמות י, א)</small>, <b>וַיַּכְבֵּד</b> פַּרְעֹה אֶת לִבּוֹ <small>(שמות ח, כח)</small>, וְאָזְנָיו <b>הַכְבֵּד</b> וְעֵינָיו הָשַׁע <small>(ישעיה ו, י)</small>, <b>וְהַכְבֵּד</b> אֶת לִבּוֹ <small>(שמות ח, יא)</small>. <b>וכבד אחר</b> [פִּעֵל] וְלָמָּה <b>תְכַבְּדוּ</b> אֶת לְבַבְכֶם <small>(שמואל א' ו, ו)</small>, כַּאֲשֶׁר <b>כִּבְּדוּ</b> מִצְרַיִם וּפַרְעֹה <small>(שם)</small>. <b>והנפעל</b> בְּאֵין מַעְיָנוֹת <b>נִכְבַּדֵּי</b> מָיִם <small>(משלי ח, כד)</small>, כלומר, עד לא תהומות ועד לא מעייני מים חוללתי. <b>וההתפעל</b> <b>הִתְכַּבֵּד</b> כַּיֶּלֶק <small>(נחום ג, טו)</small>, <b>הִתְכַּבְּדִי</b> כָּאַרְבֶּה <small>(שם)</small>, כלם ענין הכבדות והרבוי והכל ענין אחד, כי רבוי כל דבר הוא כבדות. ויש מפרשים <b>הִתְכַּבֵּד כַּיֶּלֶק</b>,<b> הִתְכַּבְּדִי כָּאַרְבֶּה</b> כענין <b>וְטֵאטֵאתִיהָ</b> <small>(ישעיה יד, כג)</small>, מלשון רבותינו ז"ל <small>(ביצה פרק שני משנה ז. דף כב ע"ב)</small>, מכבדין בין המטות, מכבדות של תמרה <small>(סוכה יג ע"ב)</small>, והם היעים שמכבדין בהן את הבית. ומפרשים עוד מזה <b>כָּבֹד</b> מִכֹּל כְּלִי חֶמְדָּה <small>(נחום ב, י)</small>. ובענין הכבוד והוא קרוב לענין שהקדמנו <b>וְכִבַּדְתּוֹ</b> מֵעֲשׂוֹת דְּרָכֶיךָ <small>(ישעיה נח, יג)</small>, כִּי יָבֹא דְבָרְיךָ [דְבָרְךָ] <b>וְכִבַּדְנוּךָ</b> <small>(שופטים יג, יז)</small>, פירוש כי יבא דברך שיתאמת הדבר שבשרתנו וכבדנוך, לכן הגידה נא שמך. ויש מפרשים כי יבא דברך פירושו אם נדע שמך כשיבא אצלנו דברך ועניניך וכבדנוך. כִּי <b>כַבֵּד אֲכַבֶּדְךָ</b> מְאֹד <small>(במדבר כב, יז)</small>, כִּי <b>מְכַבְּדַי אֲכַבֵּד</b> וּבֹזַי יֵקָלּוּ <small>(שמואל א' ב, ל)</small>, לִקְדוֹשׁ י"י <b>מְכֻבָּד</b> <small>(ישעיה נח, יג)</small>. <b>ושלא נזכר פעלו ממנו</b> [פֻּעַל] וְשׁוֹמֵר תּוֹכַחַת <b>יְכֻבָּד</b> <small>(משלי יג, יח)</small>. <b>והנפעל</b> מַה <b>נִּכְבַּד</b> הַיּוֹם מֶלֶךְ יִשְׂרָאֵל <small>(שמואל ב' ו, כ)</small>, <b>פעל עבר</b> כי הוא פתח, וְהָאִישׁ <b>נִכְבָּד</b> <small>(שמואל א' ט, ו)</small>, <b>פעל עומד</b> כי הוא קמוץ, רַבִּים <b>וְנִכְבָּדִים</b> <small>(במדבר כב, טו)</small>, <b>וְנִכְבְּדֵיהֶם</b> בְּכַבְלֵי בַרְזֶל <small>(תהלים קמט, ח)</small>, <b>נִכְבָּדוֹת</b> מְדֻבָּר בָּךְ <small>(תהלים פז, ג)</small>, פירוש מעלות ומדות נכבדות מדובר בך והוא חסר המתואר כמו וַיְדַבֵּר אִתָּם קָשׁוֹת <small>(בראשית מב, ז)</small>, קְטַנָּה אוֹ גְדוֹלָה <small>(במדבר כב, יח)</small>, כִּי מִי בַז לְיוֹם קְטַנּוֹת <small>(זכריה ד, י)</small>, והדומים להם. וְעַל פְּנֵי כָל הָעָם <b>אֶכָּבֵד</b> <small>(ויקרא י, ג)</small>, אֲשֶׁר אָמַרְתְּ עִמָּם <b>אִכָּבֵדָה</b> <small>(שמואל ב' ו, כב)</small>, <b>וְאִכָּבְדָה</b> בְּפַרְעֹה <small>(שמות יד, ד)</small>, ה<b>אל"ף</b> בחירק. <b>וההתפעל</b> <b>מִמִּתְכַּבֵּד</b> וַחֲסַר לָחֶם <small>(משלי יב, ט)</small>. <b>והשם</b> אֵת כָּל <b>הַכָּבֹד</b> <small>(בראשית לא, א)</small>, וְאַחַר <b>כָּבוֹד</b> תִּקָּחֵנִי <small>(תהלים עג, כד)</small>, תְּנוּ לַי"י אֱלֹהֵיכֶם <b>כָּבוֹד</b> <small>(ירמיה יג, טז)</small>, כלומר שתכבדוהו בתהלתכם ובהתודותכם עונותיכם לפניו. וכן שִׂים נָא <b>כָבוֹד</b> לַי"י אֱלֹהֵי יִשְׂרָאֵל וְתֶן לוֹ תוֹדָה <small>(יהושע ז, יט)</small>, וּבְהֵיכָלוֹ כֻּלּוֹ אֹמֵר <b>כָּבוֹד</b> <small>(תהלים כט, ט)</small>, השבח והתהלה כי הוא הכבוד לבורא יתברך. <b>והתאר</b> לנקבה כָּל <b>כְּבוּדָּה</b> בַת מֶלֶךְ פְּנִימָה <small>(תהלים מה, יד)</small>, וְיָשַׁבְתְּ עַל מִטָּה <b>כְבוּדָּה</b> <small>(יחזקאל כג, מא)</small>, שניהם כתובים ב<b>ו"ו</b> עם הדגש. וכבר כתבנו הדומים להם בחלק הדקדוק. ונקראת הנשמה העליונה כבוד לפי שהיא כבוד הגוף ויקרו לְמַעַן יְזַמֶּרְךָ<b> כָבוֹד</b> <small>(תהלים ל, יג)</small>, שָׂמַח לִבִּי וַיָּגֶל <b>כְּבוֹדִי</b> <small>(תהלים טז, ט)</small>, <b>וּכְבוֹדִי</b> לֶעָפָר יַשְׁכֵּן סֶלָה <small>(שם ז, ו)</small>, בִּקְהָלָם אַל תֵּחַד <b>כְּבֹדִי</b> <small>(בראשית מט, ו)</small>. ופירוש<b> וּכְבוֹדִי לֶעָפָר יַשְׁכֵּן סֶלָה</b> על דרך משל כי הנשמה לא תשכון בעפר אבל הוא על דרך משל כמו דָּבְקָה לֶעָפָר נַפְשִׁי <small>(תהלים קיט, כה)</small>. ופירוש וְאַחַר<b> כָּבוֹד</b> תִּקָּחֵנִי <small>(תהלים עג, כד)</small>, אמר בתחלה בעצתך תנחני כלומר כל ימי חיותי תנחני בעצתך ואחר כך בכבוד תקחני. או אל הכבוד אמר תקחני. ופירוש אַחַר <b>כָּבוֹד</b> שְׁלָחַנִי <small>(זכריה ב, יב)</small>, אחר כל הנבואות האלו לכבוד ולגדולה שלחני כי הנוגע בכם נוגע בבכת עינו. יֹתֶרֶת <b>הַכָּבֵד</b> <small>(ויקרא ח, טז)</small>, עַד יְפַלַּח חֵץ <b>כְּבֵדוֹ</b> <small>(משלי ז, כג)</small> ידוע.
<h3>כבה</h3>
כַּפִּשְׁתָּה<b> כָבוּ</b> <small>(ישעיה מג, יז)</small> לֹא <b>תִכְבֶּה</b> <small>(ויקרא ו, ה)</small>. <b>והפעל הכבד</b> [פִּעֵל] וְלֹא <b>תְכַבֶּה</b> אֶת נֵר יִשְׂרָאֵל <small>(שמואל ב' כא, יז)</small>, וּפִשְׁתָּה כֵהָה לֹא <b>יְכַבֶּנָּה</b> <small>(ישעיה מב, ג)</small>, <b>וְכִבּוּ</b> אֶת גַּחַלְתִּי <small>(שמואל ב' יד, ז)</small>, לֹא יוּכְלוּ <b>לְכַבּוֹת</b> אֶת הָאַהֲבָה <small>(שיר השירים ח, ז)</small>, ידוע.
<h3>כבל</h3>
עִנּוּ <b>בַכֶּבֶל</b> רַגְלֹיו [רַגְלוֹ] <small>(תהלים קה, יח)</small>, בשש נקודות. <b>בְּכַבְלֵי</b> בַרְזֶל <small>(תהלים קמט, ח)</small>, הם שלשלאות של ברזל. אֶרֶץ <b>כָּבוּל</b> <small>(מלכים א' ט, יג)</small>, פירשו בו שנקראת הארץ כן לפי שהרגל משתקעת ונכבלה בה מרוב הטיט שבה, או שהיתה חול. וכן אמרו רבותינו ז"ל <small>(שבת נד ע"א)</small> <b>אֶרֶץ כָּבוּל</b> ארץ שאינה עושה פירות.... רב נחמן בר יצחק אמר ארץ חמטון היתה, אמאי קרי לה כבול? דמשתקעא כרעא בגוה כי כבלא. פירוש חמטון חול.
<h3>כבס</h3>
אֶל מְסִלַּת שְׂדֵה <b>כוֹבֵס</b> <small>(ישעיה ז, ג)</small>, <b>שם התאר</b> למכבס הבגדים. וכן רבותינו ז"ל נשתמשו בתאר הזה בקל אשתייר ההוא כובס <small>(כתובות קג ע"ב)</small>. ופירוש <b>שְׂדֵה כוֹבֵס</b> שדה שהיו שוטחין שם הכובסים בגדיהם לשֶׁמֶשׁ. וכן תרגם יונתן <b>חֲקַל מַשְׁטַח קְצִירַיָא</b>. <b>והפעל הכבד</b> [פִּעֵל] <b>כִּבֵּס</b> בַּיַּיִן לְבֻשׁוֹ <small>(בראשית מט, יא)</small>, <b>וְכִבַּסְתֶּם</b> בִּגְדֵיכֶם <small>(במדבר לא, כד)</small>, <b>כַּבְּסִי</b> מֵרָעָה לִבֵּךְ <small>(ירמיה ד, יד)</small>, <b>כַּבְּסֵנִי</b> מֵעֲוֹנִי <small>(תהלים נא, ד)</small>. <b>ושלא נזכר פעלו ממנו</b> [פִּעֵל] <b>וְכֻבַּס</b> שֵׁנִית וְטָהֵר <small>(ויקרא יג, נח)</small>. ו<b>מקור</b> מורכב <b>מהתפעל</b> וממה <b>שלא נזכר פעלו מהנוסף</b> [הָתְפַּעֵל] אַחֲרֵי <b>הֻכַּבֵּס</b> אֶת הַנֶּגַע <small>(ויקרא יג, נה)</small>. ידוע.
<h3>כבע</h3>
<b>וְכוֹבַע</b> יְשׁוּעָה בְּרֹאשׁוֹ <small>(ישעיה נט, יז)</small>, <b>וְכוֹבַע</b> נְחשֶׁת עַל רֹאשׁוֹ <small>(שמואל א' יז, ה)</small>, <b>מלעיל</b>. <b>ומלרע</b> מָגֵן<b> וְכוֹבַע</b> תִּלּוּ בָךְ <small>(יחזקאל כז, י)</small>, כֻּלָּם מָגֵן <b>וְכוֹבָע</b> <small>(יחזקאל לח, ה)</small>, וְהִתְיַצְּבוּ <b>בְּכֹובָעִים</b> <small>(ירמיה מו, ד)</small>. הוא כלי מגן על הראש קופא [<b>קפיל"ו</b> בלע"ז].
<h3>כבר</h3>
הֶן אֵל <b>כַּבִּיר</b> וְלֹא יִמְאָס <small>(איוב לו, ה)</small>, <b>כַּבִּיר</b> כֹּחַ לֵב <small>(שם)</small>, <b>כַּבִּיר</b> מֵאָבִיךָ יָמִים טו, י)</small>, וּשְׁאָר מְעַט מִזְעָר לוֹא<b> כַבִּיר</b> <small>(ישעיה טז, יד)</small>. וְאוֹרִיד <b>כַּאבִּיר</b> [<b>כַּבִּיר</b>] יוֹשְׁבִים <small>(ישעיה י, יג)</small>, ה<b>אל"ף</b> נוספת או המלה מורכבת מן <b>כַּבִּיר</b> ו<b>אַבִּיר</b>, וזה להגדלה. יָרֹעַ <b>כַּבִּירִים</b> לֹא חֵקֶר <small>(איוב לד, כד)</small>, כִּשְׁאוֹן מַיִם <b>כַּבִּירִים</b> <small>(ישעיה יז, יב)</small>. <b>והשם</b> בתוספת <b>מ"ם</b> יִתֶּן אֹכֶל <b>לְמַכְבִּיר</b> <small>(איוב לו, לא)</small>, כלומר לרוב. ענין כלם העוצם וההגדלה, הן בענין הכמות, הן בענין האיכות. <b>והפעל הכבד ממנו</b> [הִפְעִיל] בִּבְלִי דַעַת מִלִּין <b>יַכְבִּר</b> <small>(איוב לה, טז)</small>, כלומר ירבה ויגדיל. כַּאֲשֶׁר יִנּוֹעַ <b>בַּכְּבָרָה</b> <small>(עמוס ט, ט)</small>, פירוש בנפה. וכן במשקל אחר וְעָשִׂיתָ לּוֹ<b> מִכְבָּר</b> <small>(שמות כז, ד)</small>. <b>כְּבִיר</b> הָעִזִּים <small>(שמואל א' יט, יג)</small>, פירוש כר של צמר עזים. וכן במשקל אחר וַיִּקַּח <b>הַמַּכְבֵּר</b> וַיִּטְבֹּל בַּמַּיִם <small>(מלכים ב' ח, טו)</small>, פירוש כר.. ויונתן תרגם <b>גוּנְבָא</b> וכן תרגם וַתְּכַסֵּהוּ בַּשְּׂמִיכָה <small>(שופטים ד, יח)</small> והוא בגד עב. וַיֵּלֶךְ מֵאִתּוֹ<b> כִּבְרַת</b> אָרֶץ <small>(מלכים ב' ה, יט)</small>, בְּעוֹד <b>כִּבְרַת</b> אֶרֶץ לָבֹא אֶפְרָתָה <small>(בראשית מח, ז)</small>, פירשו בו מיל, כי אומרים שכן מהלך מקבורת רחל לאפרת מיל. וכבר פירשתיו בשרש <b>בָּרָה</b>, כי דעתי בו שה<b>כ"ף</b> בו שמוש ולא שרש. מַה שֶּׁהָיָה <b>כְּבָר</b> הוּא וַאֲשֶׁר לִהְיוֹת <b>כְּבָר</b> הָיָה <small>(קהלת ג, טו)</small>, <b>שֶׁכְּבָר</b> מֵתוּ <small>(קהלת ד, ב)</small>, <b>בְּשֶׁכְּבָר</b> הַיָּמִים הַבָּאִים הַכֹּל נִשְׁכָּח <small>(קהלת ב, טז)</small>, פירוש לא באשר היה כבר ולא בימים הבאים אין זכרון לחכם עם הכסיל, ואף על פי שלאורך ימים הכל נשכח. מַה שֶּׁהָיָה <b>כְּבָר</b> נִקְרָא שְׁמוֹ <small>(קהלת ו, י)</small>, <b>כְּבָר</b> הָיָה לְעֹלָמִים <small>(קהלת א, י)</small>, כִּי <b>כְבָר</b> רָצָה הָאֱלֹהִים אֶת מַעֲשֶׂיךָ <small>(קהלת ט, ז)</small>, בכל מקום שהיא המלה הזאת היא לזמן שעבר<b> יי"א</b> בלע"ז. ופירוש מה שהיה כבר הוא מה שהיה כבר בימים קדמונים עכשו הוא. ויש מפרשים בשכבר הימים הבאים במה שהיה כבר ומה שיהיה בימים הבאים הכל נשכח זכרון הכסיל.
<h3>כבשׁ</h3>
<b>וְכָבְשׁוּ</b> אַבְנֵי קֶלַע <small>(זכריה ט, טו)</small>, פירש רבי יונה וכבשו אויביהם באבני קלע. או יהיה פירושו וכבשו אנשי אבני קלע כלומר הקולעים ילכדו שלא יצילום. <b>יִכְבּשׁ</b> עֲוֹנֹתֵינוּ <small>(מיכה ז, יט)</small>, וַיִּכְבְּישׁוּם [<b>וַיִּכְבְּשׁוּם</b>] לַעֲבָדִים וְלִשְׁפָחוֹת <small>(ירמיה לד, יא)</small>, וּמִלְאוּ אֶת הָאָרֶץ <b>וְכִבְשֻׁהָ</b> <small>(בראשית א, כח)</small>, הֲגַם <b>לִכְבּוֹשׁ</b> אֶת הַמַּלְכָּה עִמִּי בַּבָּיִת <small>(אסתר ז, ח)</small>, וְהִנֵּה אֲנַחְנוּ <b>כֹבְשִׁים</b> אֶת בָּנֵינוּ וְאֶת בְּנֹתֵינוּ <small>(נחמיה ה, ה)</small>. <b>והנפעל</b> <b>וְנִכְבְּשָׁה</b> הָאָרֶץ <small>(במדבר לב, כט)</small>, וְיֵשׁ מִבְּנֹתֵינוּ <b>נִכְבָּשׁוֹת</b> <small>(נחמיה ה, ה)</small>. <b>והכבד</b> [פִּעֵל] מִכָּל הַגּוֹיִם אֲשֶׁר <b>כִּבֵּשׁ</b> <small>(שמואל ב' ח, יא)</small>. ענין כלם הרדיה והתפישה בכח. וענין אחר <b>וְכֶבֶשׁ</b> בַּזָּהָב לַכִּסֵּא מָאֳחָזִים <small>(דברי הימים ב' ט, יח)</small>, בשש נקודות פירושו מדרגה. וכן במשנה <small>(זבחים פרק חמישי משנה ב. דף ננ ע"א)</small> עלה בכבש. ואינו עשוי במעלות אבנים או עצים. שהם זה על זה אלא מעלה אחת לבד והוא משופע ותלך ועולה מהקרקע עד המקום שעולין בו אליו, לפיכך היו עושין למזבח כבש, והיה אסור לעשות לו מעלות כמו שכתוב וְלֹא תַעֲלֶה <b>בְמַעֲלֹת</b> <small>(שמות כ, כג)</small>, והכבש הזה של הכסא היו לפני המעלות סמוך לקרקע והיו עולין ממנו למעלות. ומלת מאחזים <b>שָׁבָה</b> אלה מעלות שהיו מאחזים בכסא ודבקים בו. וענין אחר פִּיחַ <b>כִּבְשָׁן</b> <small>(שמות ט, ח)</small>, כְּעֶשֶׁן <b>הַכִּבְשָׁן</b> <small>(שמות יט, יח)</small>, הוא ששורפין האבנים לסיד. או אשר מבשלין בו כלי החרש הוא יקרא <b>כִּבְשָׁן</b> ושאופין בו הלחם בהדבקה יקרא תנור. ועוד נפרשנו בשרש <b>תָּנַר</b>.
<h3>כבשֹ</h3>
<b>כֶּבֶשׂ</b> אֶחָד בֶּן שְׁנָתוֹ <small>(במדבר ז, טו)</small>, בשש נקודות. <b>כְּבָשִׂים</b> בְּנֵי שָׁנָה <small>(במדבר ז, יז)</small>, <b>וְכַבְשָׂה</b> אַחַת בַּת שְׁנָתָהּ <small>(במדבר ו, יד)</small>, בפתח ה<b>כ"ף</b>. כִּי אִם <b>כִּבְשָׂה</b> אַחַת קְטַנָּה <small>(שמואל ב' יב, ג)</small>, בחירק. והקבוץ שֶׁבַע <b>כִּבְשׂת</b> הַצֹּאן לְבַדְּהֶן <small>(בראשית כא, כח)</small>. ונקרא כבש בן שנה, כי הגדול משנה יקרא <b>אַיִל</b>.
<h3>כדד</h3>
<b>כִּידוֹדֵי</b> אֵשׁ <small>(איוב מא, יא)</small>, פירוש ניצוצי אש. ומהשרש הזה <b>כַּד</b> הַקֶּמַח לֹא כָלָתָה <small>(מלכים א' יז, טז)</small>, <b>וְכַדָּהּ</b> עַל שִׁכְמָהּ <small>(בראשית כד, טו)</small>, והדגש לחסרון הכפל ידוע. ועל דרך ההשאלה וְתִשָּׁבֶר <b>כַּד</b> עַל הַמַּבּוּעַ <small>(קהלת יב, ו)</small>. והוא רומז בו על הכרם שתבקע, ואמר על המבוע רמז לקבר, כמו שאמר <small>(שם)</small> וְנָרֹץ הַגַּלְגַּל אֶל הַבּוֹר. ורוצה לומר, כמו שדרך הכד להוליך אותו אל המבוע כי הוא מקומו כן מקום האדם בקבר ושם תבקע כריסו.
<h3>כדר</h3>
כְּמֶלֶךְ עָתִיד <b>לַכִּידוֹר</b> <small>(איוב טו, כד)</small>. ובא במשקלו אחר <b>כַּדּוּר</b> אֶל אֶרֶץ רַחֲבַת יָדָיִם <small>(ישעיה כב, יח)</small>, ונחסר ממנו <b>כ"ף</b> הדמיון ופירושו ככדור. והכדור הוא ידוע במשנה <small>(כלים פרק כג, משנה א)</small> הכדור והאימום, והוא שקורין לו בלע"ז פל"א. ופירוש רבינו סעדיה ז"ל <b>כְּמֶלֶךְ עָתִיד לַכִּידוֹר</b> על הגלגל. ופירוש כגלגל זה העתיד לסוב הכידור, כלומר כי הצרות האלה יסובבוהו ויקיפוהו תמיד כמו שהגלגל עתיד תמיד לסוב בלי הפסק. ויש מפרשים אותו כמשמעו כמלך שהוא עתיד לכידור המלחמה, כלומר לסבוב המלחמה כי אז יאסוף גדודיו כן תתקפהו בלהות לנצח. ומערכת המלחמה הוא בסבוב והקף מכל צד. וכן קורין למערכת המלחמה <b>טורניימנט"ו</b> בלע"ז. וכן אמר וַיָּבֹא הַמַּעְגָּלָה <small>(שמואל א' יז, כ)</small>, שֹׁכֵב בַּמַּעְגָּל <small>(שמואל א' כו, ה)</small>, לפי שהמחנה הוא עגול. וכן וְחָנִיתִי <b>כַדּוּר</b> עָלָיִךְ <small>(ישעיה כט, ג)</small>, ונחסר ממנו <b>כ"ף</b> הדמיון ככדור, או <b>בי"ת</b> השירות בכדור.
<h3>כה</h3>
<b>כֹּה</b> אָמַר י"י <small>(שמות ט, א)</small>, <b>כֹּה</b> עָשׂוּ אֲבֹתֵיכֶם <small>(במדבר לב, ח)</small>, אף על פי שנכתבה זאת המלה ב<b>ה"א</b> קריאתה ב<b>ו"ו</b>. ובכפל ה<b>כ"ף</b> במשקל אחר במבטא ה<b>ה"א</b> וְעָשִׂיתָ לְאַהֲרֹן וּלְבָנָיו <b>כָּכָה</b> <small>(שמות כט, לה)</small>, וְאִם <b>כָּכָה</b> אַתְּ עֹשֶׂה לִּי <small>(במדבר יא, טו)</small>, <b>שֶׁכָּכָה</b> הִשְׁבַּעְתָּנוּ <small>(שיר השירים ה, ט)</small>, <b>כָּכָה</b> לֹא תֵדַע אֶת מַעֲשֵׂה הָאֱלֹהִים <small>(קהלת יא, ה)</small>. ויתכן ששרש ככה כַּךְ וה<b>ה"א</b> נוספת כמו <b>אָן, אָנָּה</b>. וכן כתב רבי יעקב בן אלעור ז"ל. וכתב המסורת על <b>וְכָכָה</b> תֹּאכְלוּ אֹתוֹ <small>(שמות יב, יא)</small> לית כותיה מלרע ואם כן הוא ששרש ככה <b>כַּךְ</b>, היה ראוי לכתבו ראשון בזה האות ואחריו ככב וכבד אלא שאני כתבתים כסדר שכתבם רבי יונה. ואף על פי כן נכון הוא יותר מדרך הדקדוק כמו שכתבם רבי יעקב בן אלעזר. ועוד כי רבותינו נשתמשו הרבה בלשון כך בלא <b>ה"א</b> כי כן השרש והעיקר. ורוב המלה הזאת ענינה כמו כן. ויש שענינה כמו הנה שִׂים <b>כֹּה</b> נֶגֶד אַחַי וְאַחֶיךָ <small>(בראשית לא, לז)</small>, כְּדֶרֶךְ יוֹם <b>כֹּה</b> <small>(במדבר יא, לא)</small>, נֵלְכָה עַד <b>כֹּה</b> וְנִשְׁתַּחֲוֶה <small>(בראשית כב, ה)</small>, עד הנה. וְהִנֵּה לֹא שָׁמַעְתָּ עַד <b>כֹּה</b> <small>(שמות ז, טז)</small>, עד עתה. וַיְהִי עַד <b>כֹּה</b> וְעַד <b>כֹּה</b> וְהַשָּׁמַיִם הִתְקַדְּרוּ עָבִים וְרוּחַ <small>(מלכים א' יח, מה)</small>, בין כך ובין כך. ורבי יונה פירוש איכה <b>ואֵיכָכָה</b> מלות מורכבות מן <b>אֵי</b> ו<b>כֹה</b>. וכבר כתבתי אותם בשרש <b>איך</b>.
<h3>כהה</h3>
לֹא <b>כָהֲתָה</b> עֵינוֹ <small>(דברים לד, ז)</small>, <b>וַתִּכְהֶיןָ</b> עֵינָיו מֵרְאֹת <small>(בראשית כז, א)</small>, <b>וַתֵּכַהּ</b> מִכַּעַשׂ עֵינִי <small>(איוב יז, ח)</small>, לֹא <b>יִכְהֶה</b> וְלֹא יָרוּץ <small>(ישעיה סב, ד)</small>. <b>והתאר</b> וְהִנֵּה <b>כֵּהָה</b> הַנֶּגַע <small>(ויקרא יג, ו)</small>, וּשְׁפָלָה אֵינֶנָּה מִן הָעוֹר וְהִוא <b>כֵהָה</b> <small>(ויקרא יג, כב)</small>, תַּחַת רוּחַ <b>כֵּהָה</b> <small>(ישעה סא, ג)</small>, בְעוֹר בְּשָׂרָם בֶּהָרֹת <b>כֵּהוֹת</b> לְבָנֹת <small>(ויקרא יג, לט)</small>, וְעֵינָו [וְעֵינָיו] הֵחֵלּוּ <b>כֵהוֹת</b> <small>(שמואל א' ג, ב)</small>, פירוש החלו להיות כהות. או יהיה כהות מקור ויהיה קמץ קטן תחת קמץ גדול והיה משפטו <b>כָּהוֹת</b> בפלס <b>אָלוֹת</b> שָׁוְא <small>(הושע י, ד)</small>, רָאוֹת רבות <small>(ישעיה מב, כ)</small>. <b>והשם</b> אֵין <b>כֵּהָה</b> לְשִׁבְרֶךָ <small>(נחום ג, יט)</small>. <b>והפעל הכבד</b> [פִּעֵל] וְלֹא <b>כִהָה</b> בָּם <small>(שמואל א' ג, יג)</small>, וכן <b>וְכִהֲתָה</b> כָל רוּחַ <small>(יחזקאל כא, יב)</small>. והוא <b>פועל עומד</b>. ויתכן להיות <b>כֵּהָה</b> הנגע<b> פועל עובר</b> מזה הכבד אלא שאין מנהג מאשר <b>עי"נ</b>יהם <b>ה"א</b> מהדגוש להיות <b>פ"א</b> הפעל בצרי כי אם בחירק כמשפטו בלא אות גרונות נהג, <b>מִהר, טִהר, לִהט, כִּהן</b>, וכן מזה השרש <b>וְלֹא כִהָה בָּם</b>, אם כן טוב הוא שיהיה כהה הנגע תאר מן כהות לבנות כאשר כתבנו. ואף על פי שמלת <b>נֶגַע</b> לשון זכר אפשר שתמצא לשון נקבה כמו נֶגַע צָרַעַת כִּי תִהְיֶה בְּאָדָם <small>(ויקרא יג, ט)</small>, או תשוב תהיה אל הצרעת. וכן וּפִשְׁתָּה <b>כֵהָה</b> לֹא יְכַבֶּנָּה <small>(ישעיה מב, ג)</small>, <b>תאר</b>, ופירושו הפשתה הקרובה לכבות לא יכבנה כמו שאמר קנה רצוץ לא ישבור <small>(שם)</small> כלומר כל כך יהיו דבריו והנהגת מלכותו בנחת, כי אפילו החלושים לא ירגישו בו. ענין הכהה הוא הקמוט והעצור, וכשהנגע או השבר קרוב לרפואה יתקמט הבשר. והפכו פָשָׂה הַנֶּגַע <small>(ויקרא יג, נא)</small>. ופירוש הענין הזה בעינים, כי ידוע הוא כי הזקנים יתקמטו עיניהם ויכנסו בחוריהם לפי שיתקמטו יתרי העין כי יגבר עליו היובש ותחלש הראות. ופירוש <b>וְכִהֲתָה</b> כָל רוּחַ <small>(יחזקאל כא, יב)</small>, כי תעצר ותקצור רוחם וחחלש. ופירוש לֹא<b> יִכְהֶה</b> וְלֹא יָרוּץ <small>(ישעיה מב, ד)</small>, לא יחלש ולא ישבר, כלומר לא יתרפה מלעשות המשפט, לפי שאמר קנה רצוץ לא ישבור <b>וּפִשְׁתָּה כֵהָה לֹא יְכַבֶּנָּה</b> ירמה כי יהיה רפה ותד יש ולא יעשה משפט לפיכך אמר לאמת יוציא משפט ולא יתרשל ולא יחלש בדבר המשפט עד ישים בארץ משפט. ופירוש <b>וְלֹא כִהָה בָּם</b>, לא עצר בהם ולא מנעם מלכת בדדכיהם הרעים.
<h3>כהן</h3>
הוּא אֲשֶׁר <b>כִּהֵן</b> בַּבַּיִת אֲשֶׁר בָּנָה שְׁלֹמֹה <small>(דברי הימים א' ו, לו)</small>, <b>וְכִהֲנוּ</b> לִי <small>(שמות מ, טו)</small>, <b>וַיְכַהֵן</b> אֶלְעָזָר בְּנוֹ תַּחְתָּיו <small>(דברים י, ו)</small>,<b> לְכַהֵן</b> לִי <small>(שמות כט, א)</small>. <b>לְכַהֲנוֹ</b> לִי <small>(שמות כח, ד)</small>, אין ה<b>ו"ו</b> נוספת אך נופלת על הפעול שהוא פועל. <b>והתאר</b> ממין הקל וְהוּא <b>כֹהֵן</b> לְאֵל עֶלְיוֹן <small>(בראשית יד, יח)</small>, וְגַם <b>הַכֹּהֲנִים</b> הַנִּגָּשִׁים אֶל י"י <small>(שמות יט, כב)</small>, אַהֲרֹן <b>הַכֹּהֵן</b> <small>(שמות לח, כא)</small>, <b>אֱמֹר</b> אֶל הַכֹּהֲנִים <small>(ויקרא כא, א)</small>. <b>והשם</b> <b>כְּהֻנָּה, כְּהֻנַּת</b> עוֹלָם <small>(במדבר כה, יג)</small>, כלם בענין עבודה בגדולה כי הכהנים היו עובדי השם וראשי העם. <b>וְגַם הַכֹּהֲנִים הַנִּגָּשִׁים אֶל י"י</b> אינו אומר על בני אהרן כי אם על הבכורות כי אז היתה עבודה בבכורי ישראל <b>וכל עובד יקרא כהן</b>. וכן עובד עבודה זרה כמו <b>כֹהֵן</b> מִדְיָן <small>(שמות יח, א)</small>, רַק אַדְמַת <b>הַכֹּהֲנִים</b> לֹא קָנָה <small>(בראשית מז, כב)</small>. הָיָה <b>כֹהֵן</b> לְדָוִד <small>(שמואל ב' כ, כה)</small>, עובדו ובעל עצתו ונשמע אליו בראש כלם, כי האהוב הנאמן עובד לאוהבו בעצותיו הנכונוה. וכן אַתָּה <b>כֹהֵן</b> לְעוֹלָם <small>(תהלים קי, ד)</small>. כלומר עבד י"י וראש ישראל על דבר שאתה מלך צדק כמו שהכהן הוא ראש לעם. וכן וּמְיֻדָּעָיו <b>וְכֹהֲנָיו</b> <small>(מלכים ב' י, יא)</small>, ראשיו, וכן מוֹלִיךְ <b>כֹּהֲנִים</b> שׁוֹלָל <small>(איוב יב, יט)</small>, ראשים, וכן חֶבֶר <b>כֹּהֲנִים</b> <small>(הושע ו, ט)</small>. <b>יְכַהֵן</b> פְּאֵר <small>(ישעיה סא, י)</small>, יגדל פארו בלבושים נאים. וכן וּבְנֵי דָוִד <b>כֹּהֲנִים</b> הָיוּ <small>(שמואל ב' ח, יח)</small>. וכן אומר בדברי הימים במקומו וּבְנֵי דָוִיד הָרִאשֹׁנִים לְיַד הַמֶּלֶךְ <small>(דברי הימים יח, יז)</small>, או פירוש ובני דוד כהנים שהיו עובדי י"י ויראיו. ויונתן תרגם <b>רַבְרְבִין הֲווֹ</b>. אבל למה שכתוב בדברי הימים במקומו הפירוש הראשון הוא האמת.
<h3>כוה</h3>
כִּי תֵלֵךְ בְּמוֹ אֵשׁ לֹא <b>תִכָּוֶה</b> <small>(ישעיה מג, ב)</small>, וְרַגְלָיו לֹא <b>תִכָּוֶינָה</b> <small>(משלי ו, כח)</small>. <b>והשם</b> וְהָיְתָה מִחְיַת<b> הַמִּכְוָה</b> <small>(ויקרא יג, כד)</small>, <b>מִכְוַת</b> אֵשׁ <small>(שם)</small>, <b>כְּוִיָּה</b> תַּחַת <b>כְּוִיָּה</b> <small>(שמות כא, כה)</small>. ופירשו מזה הענין והשרש <b>כִּי</b> תַחַת יֹפִי <small>(ישעיה ג, כד)</small>. וכן בדברי רבותינו ז"ל <small>(שבת סב ע"ב)</small>, <b>כִּי תַחַת יֹפִי</b> אמר רבא היינו דאמרי אינשי חלופי שופרא בואה. ויהיה <b>כִּי</b> מן <b>כָּוָה</b> בפלס <b>רִי</b> מן <b>רָוָה</b> אַף <b>בְּרִי</b> יַטְרִיחַ עָב <small>(איוב לו, יא)</small>. או יהיה כמשמעו, ופירושו כי כל זה שספר המק והנקפה יהיה להם תחת היופי.
<h3>כוח</h3>
גַּם <b>כֹּחַ</b> יְדֵיהֶם לָמָּה לִּי <small>(איוב ל, ב)</small>,<b> כֹּחִי</b> וְרֵאשִׁית אוֹנִי <small>(בראשית מט, ג)</small>, יָבֵשׁ כַּחֶרֶשׂ <b>כֹּחִי</b> <small>(תהלים כב, טז)</small>. כתב החכם רבי אברהם אבן עזרא ז"ל בעבור היות חיי האדם לחת ההולדת הקושרה הכל, המעמדת הגוף כנה הלחה בשם כח לפיכך אמר <b>יָבֵשׁ כַּחֶרֶשׂ כֹּחִי</b>. אִם <b>כֹּחָהּ</b> אָכַלְתִּי בְלִי כָסֶף <small>(איוב לא, לט)</small>, <b>בְּכֹחוֹ</b> רָגַע הַיָּם <small>(איוב כו, יב)</small>, ידוע. וְהָאֲנָקָה <b>וְהַכֹּחַ</b> <small>(ויקרא יא, ל)</small>, כתב רבי יונה כי הוא הנקרא בערבי <b>חרדו"ן</b> והוא ממין הצב. ורבינו שלמה ז"ל כתב שהוא שקורין לו בלע"ז <b>לוזיר"ט</b>.
<h3>כול</h3>
<b>וְכָל</b> בשׁלשׁ <small>(ישעיה מ, יב)</small>, פירוש ומדד. <b>והפעל הכבד</b> [הִפְעִיל] אַלְפַּיִם בַּת <b>יָכִיל</b> <small>(מלכים א' ז, כו)</small>, פירוש כך היתה מדתו, כלומר כך היה מחזיק. קָטֹן <b>מֵהָכִיל</b> אֶת הָעֹלָה <small>(מלכים א' ח, סד)</small>, מתחזיק כל כך כלומר שלא היתה מדתו גדולה לכל העולות והשלמים. אֲשֶׁר לֹא <b>יָכִלוּ</b> הַמָּיִם <small>(ירמיה ב, יג)</small>, לא יחזיקו המים אלא יצאו מהם כי הם נשברים. מִרְבָּה <b>לְהָכִיל</b> <small>(יחזקאל כג, לב)</small>, פירוש הכוס היא גדולה להחזיק הרבה כמו שאמר הָעֲמֻקָּה וְהָרְחָבָה <small>(שם)</small>. <b>לְהָכִיל</b> לְמַעַן בָּרָק כא, לג)</small>, פירוש החרב הוחדה להחזיק ולסבול ההרג ולמען הרבות ברקה להפחיד העמים. ואדוני אבי ז"ל פירש להכיל כמו <b>לְהַאֲכִיל</b>. וכבר כתבנוהו בשרש<b> אכל</b>. וְנוֹרָא מְאֹד וּמִי<b> יְכִילֶנּוּ</b> <small>(יואל ב, יא)</small>, ומי יסבלנו. ומן הענין הזה והשרש הזה בהכפל ה<b>פ"א</b> וה<b>למ"ד</b> הִנֵּה הַשָּׁמַיִם וּשְׁמֵי הַשָּׁמַיִם לֹא <b>יְכַלְכְּלוּךָ</b> <small>(מלכים א' ח, כז)</small> כלומר לא יחזיקוך ולא יסבלוך. וְנִלְאֵיתִי <b>כַּלְכֵל</b> <small>(ירמיה כ, ט)</small>, להחזיק ולסבול. וּמִי <b>מְכַלְכֵּל</b> אֶת יוֹם בּוֹאוֹ <small>(מלאכי ג, ב)</small>, מי יוכל להחזיק ולסבול. הַנִּצָּבָה לֹא<b> יְכַלְכֵּל</b> <small>(זכריה יא, טז)</small> החולה שעומדת במקום אחר לא יסבול אותה ולא יחזקנה. רוּחַ אִישׁ <b>יְכַלְכֵּל</b> מַחֲלֵהוּ וְרוּחַ נְכֵאָה מִי יִשָּׂאֶנָּה <small>(משלי יח, יד)</small>, כלומר יותר נקל לסבול חלי הגוף מחלי הנפש. וענין אחר קרוב לזה וְהוּא <b>כִלְכַּל</b> אֶת הַמֶּלֶךְ <small>(שמואל ב' יט, לג)</small>, <b>וְכִלְכַּלְתִּי</b> אֹתְךָ שָׁם <small>(בראשית מה, יא)</small>, <b>וְכִלְכְּלָם</b> לֶחֶם וָמָיִם <small>(מלכים א' יח, ד)</small>,<b> וָאֲכַלְכְּלֵם</b> לֶחֶם וָמָיִם <small>(מלכים א' יח, יג)</small>, <b>וַיְכַלְכֵּל</b> יוֹסֵף אֶת אָבִיו וְאֶת אֶחָיו <small>(בראשית מז, יב)</small>, ענין זה הוא ענין המזון לספק הצורך כמדת כל אחד ואחד ואיננו יוצא מהענין הראשון אבל הוא נכלל בו. וכן <b>יְכַלְכֵּל</b> דְּבָרָיו בְּמִשְׁפָּט <small>(תהלים קיב, ה)</small>, כלומר שיוציאם במשפט וביושר ובמדה ולא ירבה בדברים. או פירוש דְּבָרָיו עניניו כלומר שמסדר הוצאותיו ומתנוהיו בסדר ובמשפט. ומזה השרש והענין <b>וּלְכִילַי</b> לֹא יֵאָמֵר שׁוֹעַ <small>(ישעיה לב, ה)</small>. ועוד נכתבנו בשרש <b>כיל</b>.
<h3>כון</h3>
<b>וַיְכוּנֶנּוּ</b> בָּרֶחֶם אֶחָד <small>(איוב לא, טו)</small>. <b>והנפעל</b> נכון, לֹא <b>נָכוֹן</b> לַעֲשׂוֹת כֵּן <small>(שמות ח, כב)</small>, כְּשַׁחַר <b>נָכוֹן</b> מֹצָאוֹ <small>(הושע ו, ג)</small>. לְאֵין <b>נָכוֹן</b> לוֹ <small>(נחמיה ח, י)</small>, פירוש למי שהמזון אין נכון ומזומן לו. וְהִנֵּה אֱמֶת <b>נָכוֹן</b> הַדָּבָר <small>(דברים יג, טו)</small>, כלומר נכון בפי העדים כאשר חקרת, וְשַׁבְתֶּם אֵלַי אֶל <b>נָכוֹן</b> <small>(שמואל א' כג, כג)</small>, פירוש עם נכון כלומר עם דבר אמת נכון ואמת שתודיעו לי מקומו באמת. כִּי בָא שָׁאוּל אֶל <b>נָכוֹן</b> <small>(שמואל א' כו, ד)</small>, באמת. <b>נָכוֹנוּ</b> לַלֵּצִים שְׁפָטִים <small>(משלי יט, כט)</small>, <b>וַתִּכֹּן</b> מַלְכֻתוֹ <small>(מלכים א' ב, יב)</small>. <b>והפעל הכבד</b> [הִפְעִיל] <b>הֵכִין</b> לִבּוֹ <small>(תהלים עח, ח)</small>, אֶל הַמָּקוֹם אֲשֶׁר <b>הֲכִנֹתִי</b> <small>(שמות כג, כ)</small>, <b>הֵכַנּוּ</b> וְהִקְדָּשְׁנוּ <small>(דברי הימים ב' כט, יט)</small>, מִי <b>יָכִין</b> לָעֹרֵב צֵידוֹ <small>(איוב לח, מא)</small>, <b>וַיָּכִינוּ</b> אֶת הַמִּנְחָה <small>(בראשית מג, כה)</small>, וּטְבֹחַ טֶבַח <b>וְהָכֵן</b> <small>(בראשית מג, טז)</small> וְלֹא <b>יָכִין</b> לְדַבֵּר כֵּן <small>(שופטים יב, ו)</small>, כלומר לא יכין הדבר בפיו לדבר ביושר מה שהיה אומר לו.<b> מוּכָנִים</b> בַּבַּיִת סָבִיב <small>(יחזקאל מ, מג)</small>. <b>ושלא נזכר פועלו ממנו</b> [הָפְעַל] <b>וְהוּכַן</b> בַּחֶסֶד כִּסֵּא <small>(ישעיה טז, ה)</small>, פתח כי הוא <b>פעל עבר</b> מוסב לעתיד מפני ה<b>ו"ו</b>. גַּם הִוא [הִיא] לַמֶּלֶךְ <b>הוּכָן</b> <small>(ישעיה ל, לג)</small>, קמוץ כי הוא <b>פעל עומד</b>. <b>וכבד אחר</b> כַּאֲשֶׁר <b>כּוֹנֵן</b> לְהַשְׁחִית <small>(ישעיה נא, יג)</small>, <b>כּוֹנְנוּ</b> חִצָּם עַל יֶתֶר <small>(תהלים יא, ב)</small>, וּמַעֲשֵׂה יָדֵינוּ <b>כּוֹנְנֵהוּ</b> <small>(תהלים צ, יז)</small>, עַד <b>יְכוֹנֵן</b> <small>(ישעיה סב, ז)</small>, <b>וְכוֹנֵן</b> לְחֵקֶר אֲבוֹתָם <small>(איוב ח, ח)</small>, כלומר כונן דעתך לחקור ולדרוש הדברים. <b>ושלא נזכר פעלו ממנו</b> [פעלל] בְּיוֹם הִבָּרַאֲךָ <b>כּוֹנָנוּ</b> <small>(יחזקאל כח, יג)</small>. ועם <b>ההתפעל</b> וּבִתְבוּנָה <b>יִתְכּוֹנָן</b> <small>(משלי כד, ג)</small>, כלם ענין הכנה, וידוע. <b>והתאר</b> <b>מזה</b> לֹא <b>כֵן</b> אֲנַחְנוּ עֹשִׂים <small>(מלכים ב' ז, ט)</small>, כלומר לא טוב. לֹא <b>כֵן</b> אֹחִילָה לְפָנֶיךָ <small>(שמואל ב' יח, יד)</small>, אִם <b>כֵּנִים</b> אַתֶּם <small>(בראשית טב, יט)</small>, כלומר נכונים ואטתים. <b>כֵּן</b> בְּנוֹת צְלָפְחָד דֹּבְרֹת <small>(במדבר כז, ז)</small>, <b>כֵּן</b> מַטֵּה בְנֵי יוֹסֵף דֹּבְרִים <small>(במדבר לו, ה)</small>, וְלֹא מָצְאוּ לָהֶם <b>כֵּן</b> <small>(שופטים כא, יד)</small>, כלומר בחשבון שהיו הם. וּפִיהָ עָגֹל מַעֲשֵׂה <b>כֵן</b> <small>(מלכים א' ז, לא)</small>, כלומר מעשה ישר. וְיִשְׁתַּכְּחוּ בָעִיר אֲשֶׁר <b>כֵּן</b> עָשׂוּ <small>(קהלת ח, י)</small>, פירוש המעשה הישר אשר עשו. וּגְבוּרָתָם לֹא <b>כֵן</b> <small>(ירמיה כג, י)</small>, לוֹא <b>כֵן</b> יְדַבֵּרוּ <small>(ירמיה ח, ו)</small>, לא טוב. בַּל יְחַזְּקוּ <b>כֵן</b> תָּרְנָם <small>(ישעיה לג, כג)</small>, לא יחזקו חוזק טוב. וקרוב לענין אלו כל <b>כֵּן</b> שבמקרא. וַיַּעֲשׂוּ <b>כֵן</b> הַחַרְטֻמִּים <small>(שמות ח, ג)</small>, כן כמו שהיו עושים הם, וְיֹשְׁבֶיהָ כְּמוֹ <b>כֵן</b> יְמוּתוּן <small>(ישעיה נא, ו)</small>, כמו שהארץ תבלה כן ימותו יושביה ויבלו. כִּי עַל <b>כֵּן</b> לֹא נְתַתִּיהָ <small>(בראשית לח, כו)</small>, פירוש כי על כן שלא נתתיה. עַל <b>כֵּן</b> מָלֵא לֵב בְּנֵי הָאָדָם <small>(קהלת ח, יא)</small>, אֲשֶׁר מְלָאוֹ לִבּוֹ לַעֲשׂוֹת <b>כֵּן</b> <small>(אסתר ז, ה)</small>, וְכַאֲשֶׁר יְעַנּוּ אֹתוֹ <b>כֵּן</b> יִרְבֶּה<b> וְכֵן</b> יִפְרֹץ <small>(שמות א, יב)</small>, כלומר כל מה שהיו מענים אותו כן היה רבה ופורץ יותר. וכמהו קָרְאוּ לָהֶם<b> כֵּן</b> הָלְכוּ מִפְּנֵיהֶם <small>(הושע יא, ב)</small>. ובא על המלה הזאת <b>למ"ד</b> השירות <b>לָכֵן</b> חַי אָנִי נְאֻם י"י <small>(צפניה ב, ט)</small>, <b>לָכֵן</b> יִשְׁכַּב עִמָּךְ הַלַּיְלָה <small>(בראשית ל, טו)</small>. ויש שתפרש מהם באמת שהיא התחלת הדברים. ויש שתפרש אותם בעבור זה. ויש שתבא עליו <b>בי"ת</b> השירות <b>וּבְכֵן</b> אָבוֹא אֶל הַמֶּלֶךְ <small>(אסתר ד, טז)</small> כלומר ובזה שתתענו ותבקשו רחמים אבוא למילך אשר לא כדת ואבטח ברחמי הצור.<b> וּבְכֵן</b> רָאִיתִי רְשָׁעִים קְבֻרִים <small>(קהלת ח, י)</small>, ויתכן לפרש זה ובאמת.<b> והשם</b> אָבוֹא עַד <b>תְּכוּנָתוֹ</b> <small>(איוב כג, ג)</small>, כלומר מקום מושבו שהוא נכון שם. ומשקל אחר <b>מָכוֹן</b> לְשִׁבְתְּךָ <small>(שמות טו, יז)</small>. ובתוספת <b>ה"א</b> <b>הַמְּכוֹנָה</b> הָאֶחָת <small>(מלכים א' ז, כז)</small>, וַיַּעַשׂ אֶת <b>הַמְּכֹנוֹת</b> <small>(שם)</small>, פירוש מושב הכיורות. ובשרק וְהֻנִּיחָה שָּׁם עַל <b>מְכֻנָתָהּ</b> <small>(זכריה ה, יא)</small>, מקום מושבה. ומשקל אחר וְעַל הַשְׁלַבִּים <b>כֵּן</b> מִמָּעַל <small>(מלכים א' ז, כט)</small>. ובהבלע הסתר בדגש וַיַּעַשׂ אֵת הַכִּיּוֹר נְחשֶׁת וְאֵת <b>כַּנּוֹ</b> נְחֹשֶׁת <small>(שמות לח, ח)</small>, מקום מושבו. וַהֲשִׁיבְךָ עַל <b>כַּנֶּךָ</b> <small>(בראשית מ, יג)</small>, מקום מושבך שהיית נכון בו מתחילה. וב<b>ה"א</b> הנקבה <b>וְכַנָּה</b> אֲשֶׁר נָטְעָה יְמִינֶךָ <small>(תהלים פ, טז)</small> רוצה לומר ארץ ישראל על דרך <b>מָכוֹ</b>ן לְשִׁבְתְּךָ פָּעַלְתָּ י"י מִקְּדָשׁ י"י <b>כּוֹנֲנוּ</b> יָדֶיךָ <small>(שמות טו, י)</small>. ואמר בו לשון נטיעה כמו שמצאנו וְיִטַּע אָהֳלֵי אַפַּדְנוֹ <small>(דניאל יא, מה)</small>, ועוד שהמשיל אותה לגפן במזמור. וכבר פירשו המלה הזאת כמו נטיעה כמו שאמר אחריו וְעַל בֵּן אִמַּצְתָּה לָּךְ <small>(תהלים פ, טז)</small>, שהוא כמו בֵּן פֹּרָת יוֹסֵף <small>(בראשית מט, כב)</small>. לַעֲשׂוֹת <b>כַּוָּנִים</b> לִמְלֶכֶת הַשָּׁמַיִם <small>(ירמיה ז, יח)</small>, עָשִׂינוּ לָהּ <b>כַּוָּנִים</b> לְהַעֲצִבָה <small>(ירמיה מד, יט)</small>, וְאֵת<b> כִּיּוּן</b> צַלְמֵיכֶם <small>(עמוס ה, כו)</small>, פירוש מיני מאכלים שהיו מכינים ומגישים למלכת השמים ולצלמיהם. ואולי קראם<b> כַוָּנִים</b> ו<b>כִיּוּן</b> לכיון דעתם ולבם עליהם לעשותם ולתקנם היטב. ופירושו בו עוד שהוא כוכב שבתי. וכן נקרא בלשון ישמעאל ופרס <b>כיו"ן</b>. ועשו דמותו לעברו. ויונתן תרגם <b>כַּוָּנִים כַּרְדוּטִין</b>. ותרגום חָגוּר אֵפוֹד בָּד <small>(שמואל ב' ו, יד)</small> <b>כַּרְדוּט דְבוּץ</b>, בְּנוֹת הַמֶּלֶךְ הַבְּתוּלֹת מְעִילִים <small>(שמואל ב' יג, יח)</small> <b>כַּרְדוּטִין</b>.
<h3>כוס</h3>
<b>וְכוֹס</b> פַּרְעֹה בְּיָדִי <small>(בראשית מ, יא)</small>, <b>כּוֹסִי</b> רְוָיָה <small>(תהלים כג, ה)</small>, כִּי <b>כוֹס</b> בְּיַד י"י וְיַיִן חָמַר מָלֵא מֶסֶךְ <small>(תהלים עה, ט)</small>, גְּבִעִים מְלֵאִים יַיִן <b>וְכֹסוֹת</b> <small>(ירמיה לה, ה)</small>, ידוע. מְנָת חֶלְקִי <b>וְכוֹסִי</b> <small>(תהלים טז, ה)</small>, מְנָת<b> כּוֹסָם</b> <small>(תהלים יא, ו)</small>, הוא החלק. ויש אומרים כי זה הלשון הוא עלהחלק הגדול. וְאֶת <b>הַכּוֹס</b> וְאֶת הַשָּׁלָךְ <small>(ויקרא יא, יז)</small>, <b>כְּכוֹס</b> חֳרָבוֹת <small>(תהלים קב, ז)</small>, שם עוף טמא לא נודע אצלנו. ורבינו שלמה ז"ל פירש <b>פלקו"ן</b> בלע"ז. ואותו שקורין <b>פלקו"ן</b> הוא נמצא ביישוב וצדין בו בני האדם שאר העופות, ואחר שאמר הכתוב <b>כְּכוֹס חֳרָבוֹת</b> ידמה שהוא מדברי.
<h3>כור</h3>
<b>מִכּוּר</b> הַבַּרְזֶל <small>(דברים ד, כ)</small>, כְּהִתּוּךְ כֶּסֶף בְּתוֹךְ<b> כּוּר</b> <small>(יחזקאף כב, כב)</small>, מַצְרֵף לַכֶּסֶף <b>וְכוּר</b> לַזָּהָב <small>(משלי יז, ג)</small>, הוא הכלי שמתיך בו הצורף הכסף והזהב. <b>כֹּרִים</b> עֶשְׂרִים אֶלֶף <small>(דברי הימים ב' ב, ט)</small>, הכור הוא החומר והוא שלשים סאים. <b>מְכֹרֹתַיִךְ</b> וּמֹלְדֹתַיִךְ <small>(יחזקאל טז, ג)</small>, בחולם. ובשרק ה<b>כ"ף</b> בְּאֶרֶץ <b>מְכֻרוֹתַיִךְ</b> <small>(יחזקאל כא, לה)</small>, כמו מגורותיך. וכן עַל אֶרֶץ <b>מְכוּרָתָם</b> <small>(יחזקאל כט, יד)</small>.
<h3>כושׁ</h3>
עֶבֶד מֶלֶךְ <b>הַכּוּשִׁי</b> <small>(ירמיה לח, ז)</small>, תרגם יונתן <b>עַבְדָא דְמַלְכָּא צִדְקִיָה</b>. ולפי דעתי כי הכושי שב אל עבד כלומר שזה היה כושי שהיה עבד המלך. זֶרַח <b>הַכּוּשִׁי</b> <small>(דברי הימים ב' יד, ח)</small>, <b>הַכּוּשִׁים</b> וְהַלּוּבִים <small>(דברי הימים ב' טז, ח)</small>, ובהראות ה<b>יו"ד</b> הֲלוֹא כִבְנֵי <b>כֻשִׁיִּים</b> אַתֶּם לִי בְּנֵי יִשְׂרָאֵל <small>(עמוס ט, ז)</small>, הם בני כוש בן חם. ופירוש הלא כבני כושיים אתם לי על דרך הֲיַהֲפֹךְ <b>כּוּשִׁי</b> עוֹרוֹ <small>(ירמיה יג, כג)</small>, כלומר כמו שהכושי לא ישתנה עורו כן אתם לא השתניחם ולא שבתם ממעשיכם הרעים. וכן לזה הענין נקרא שאול כוש כמו שכתוב עַל דִּבְרֵי <b>כוּשׁ</b> בֶּן יְמִינִי <small>(תהלים ז, א)</small>, כי לא נשתנה לבו משנאת דוד אף על פי שהיה אומר שוב בני דוד כי לא ארע לך עוד. עַל אֹדוֹת הָאִשָּׁה <b>הַכֻּשִׁית</b> <small>(במדבר יב, א)</small>, לפי שהיתה <b>מדיָנית</b> קראה כן, והכושים והמדינים והישמעאלים כלם אחדים ושוכנים יחד כמו שאומר וְהִנֵּה אֹרְחַת יִשְׁמְעֵאלִים <small>(בראשית לז, כה)</small>, ואחר כך אמר וְהַמְּדָנִים מָכְרוּ אֹתוֹ <small>(בראשית לז, לו)</small>, וכן במלחמת גדעון עם מדין אמר כִּי יִשְׁמְעֵאלִים הֵם <small>(שופטים ח, כד)</small>, ודברו רע על משה על שלקה אשה ממדינים והוא משתרר עליהם ואם משתרר על הנבואה הלא גם בנו דבר י"י.
<h3>כזב</h3>
כָּל הָאָדָם <b>כֹּזֵב</b> <small>(תהלים קטז, יא)</small>, ופירוש הפסוק האמנתי כי אדבר אמונה גדולה היתה לי, כי הייתי מדבר כאשר עניתי כלומר כאשר הייתי בעניי בורח וכשהייתי בחפזי הייתי אומר כל האדם כוזב, כלומר אפילו בזמן שהייתי נחפז ועני מאד הייתי אומר כל האדם שאומר שלא חהיה לי המלוכה כוזב הוא וזו היא האמונה הגדולה. <b>והנפעל</b> יוֹכִיחַ בְּךָ <b>וְנִכְזָבְתָּ</b> <small>(משלי ל, ו)</small>, הֵן תֹּחַלְתּוֹ <b>נִכְזָבָה</b> <small>(איוב מא, א)</small>. <b>והשם</b> שָׁוְא וּדְבַר <b>כָּזָב</b> <small>(משלי ל, ח)</small>, וַתְּדַבֵּר אֵלַי <b>כְּזָבִים</b> <small>(שופטים טז, י)</small>, וַיַּתְעוּם <b>כִּזְבֵיהֶם</b> <small>(עמוס ב, ד)</small>.<b> והשם</b> בתוספת <b>אל"ף</b> תִהְיֶה לִי כְּמוֹ <b>אַכְזָב</b> <small>(ירמיה טו, יח)</small>, ופירוש תהיה לי כנגד השם יתעלה כי היה מתרעם הנביא על שהבטיחו ואמר לו נְתַתִּיךָ הַיּוֹם לְעִיר מִבְצָר <small>(ירמיה א, יח)</small>, והם היו מקללים ומכים אותו. ופירוש כמו <b>אַכְזָב</b> כמו מקור כזב. ואמר אכזב וכמוהו בתי <b>אַכְזִיב לְאַכְזָב</b> <small>(מיכה א, יד)</small>, והיא דרך צחות, כי אכזיב שם עיר כמו שנאמר וּקְעִילָה<b> וְאַכְזִיב</b> וּמָרֵאשָׁה <small>(יהושע טו, מד)</small>. ואכזב הוא כזב <b>פלימנ"ט</b> בלע"ז. <b>והפעל הכבד</b> [פִּעֵל] עֵד אֱמוּנִים לֹא <b>יְכַזֵּב</b> <small>(משלי יד, ה)</small>, אפילו בדברים שאינם עדות כלומר אפילו בדברי הבאי לא יכזב. לֹא אִישׁ אֵל <b>וִיכַזֵּב</b> <small>(במדבר כג, יט)</small>, אַל <b>תְּכַזֵּב</b> בְּשִׁפְחָתֶךָ <small>(מלכים ב' ד, טז)</small>, אֲשֶׁר לֹא <b>יְכַזְּבוּ</b> מֵימָיו <small>(ישעיה נח, יא)</small>, וּבִלְשׁוֹנָם <b>יְכַזְּבוּ</b> לוֹ <small>(תהלים עח, לו)</small>. <b>וכבד אחר</b> [הִפְעִיל] וְאִם לֹא אֵפוֹ מִי <b>יַכְזִיבֵנִי</b> <small>(איוב כד, כה)</small>, כלומר שישים <b>דברי</b> לכזב. כלם ענין אחד. ופירוש <b>לֹא יְכַזְּבוּ מֵימָיו</b> על דרך וְתִירוֹשׁ יְכַחֶשׁ בָּהּ <small>(הושע ט, ב)</small>, כִּחֵשׁ מַעֲשֵׂה זַיִת <small>(חבקוק ג, יז)</small>.
<h3>כזר</h3>
לֹא <b>אַכְזָר</b> כִּי יְעוּרֶנּוּ <small>(איוב מא, ב)</small>, מוּסַר <b>אַכְזָרִי</b> <small>(ירמיה ל, יד)</small>, ופירושו מוסר אדם אכזרי כי מוסר סמוך כי הוא פתח, וכן אומר מַכַּת אוֹיֵב <small>(שם)</small> אכזרי. <b>אַכְזָרִי</b> הֵמָּה וְלֹא יְרַחֵמוּ נ, מב)</small>, וְרַחֲמֵי רְשָׁעִים <b>אַכְזָרִי</b> <small>(משלי יב, י)</small>. <b>והשם</b> <b>אַכְזְרִיּוּ</b>ת חֵמָה <small>(משלי כז, ד)</small>. אכזריות הוא הפך הרחמנות.
<h3>כחד</h3>
לֹא <b>נִכְחַד</b> עָצְמִי <small>(תהלים קלט, טו)</small>, וְכָל דָּבָר לֹא <b>יִכָּחֵד</b> מִן הַמֶּלֶךְ <small>(שמואל ב' יח, יג)</small>. <b>והפעל הכבד</b> [פִּעֵל] לֹא <b>כִחַדְתִּי</b> אִמְרֵי קָדוֹשׁ <small>(איוב ו, י)</small>, וְלֹא <b>כִחֲדוּ</b> מֵאֲבוֹתָם <small>(איוב טו, יח)</small>. פירוש ולא כחדו מה ששמעו מאבורתם. אַל <b>תְּכַחֵד</b> מִמֶּנִּי <small>(ירמיה לח, יד)</small>, לֹא <b>נְכַחֵד</b> מֵאֲדֹנִי <small>(בראשית מז, יח)</small>. <b>וכבד אחר</b> [הִפְעִיל] <b>יַכְחִידֶנָּה</b> תַּחַת לְשׁוֹנוֹ <small>(איוב כ, יב)</small>. כלם ענין ההסתר וההעלמה. וְאֵיפֹה יְשָׁרִים <b>נִכְחָדוּ</b> <small>(איוב ד, ז)</small>, נשמרו ונכרתו. וישׁכון ערים נִכְחָדוֹת <small>(איוב טו, כח)</small>, נגזרות מאין יושב. ופירושו וישכון ערים שסופן להיות נכחדות. <b>והפעל הכבד</b> <b>וְהִכְחַדְתִּיו</b> <small>(שמות כג, כג)</small>, לְכוּ <b>וְנַכְחִידֵם</b> מִגּוֹי <small>(תהלים פג, ה)</small>, <b>וָאַכְחִד</b> אֶת שְׁלשֶׁת הָרֹעִים בְּיֶרַח אֶחָד <small>(זכריה יא, ח)</small>, <b>וַיַּכְחֵד</b> כָּל גִּבּוֹר חַיִל וְנָגִיד וְשָׂר <small>(דברי הימים ב' לב, כא)</small>. כלם ענין כריתה והסרה.
<h3>כחל</h3>
<b>כָּחַלְתְּ</b> עֵינַיִךְ <small>(יחזקאל כג, מ)</small>, פירוש תקנת עיניך בכוחל והוא <b>הַפּוּךְ</b>. וכן קורין לו בערבי אל <b>כחו"ל</b>.
<h3>כחשׁ</h3>
<b>וְכִחֵשׁ</b> בַּעֲמִיתוֹ <small>(ויקרא ה, כא)</small>,<b> כִּחֵשׁ</b> לוֹ <small>(מלכים א' יג, יח)</small>, <b>כִּחֲשׁוּ</b> בַּי"י <small>(ירמיה ה, יב)</small>, בְּנֵי נֵכָר<b> יְכַחֲשׁוּ</b> לִי <small>(תהלים יח, מה)</small>, <b>וַתְּכַחֵשׁ</b> שָׂרָה <small>(בראשית יח, טו)</small>. אָלֹה <b>וְכַחֵשׁ</b> <small>(הושע ד, ב)</small>. <b>וההתפעל</b> בְּנֵי נֵכָר <b>יִתְכַּחֲשׁוּ</b> לִי <small>(שמואל ב' כב, מה)</small>. <b>והתאר</b> בָּנִים <b>כֶּחָשִׁים</b> <small>(ישעיה ל, ט)</small>. <b>והשם</b> סְבָבֻנִי <b>בְכַחַשׁ</b> <small>(הושע יב, א)</small>, וּמֵאָלָה <b>וּמִכַּחַשׁ</b> יְסַפֵּרוּ <small>(תהלים נט, יג)</small>. והקבוץ<b> וּבְכַחֲשֵׁיהֶם</b> שָׂרִים <small>(הושע ז, ג)</small>, כלם ענין כפירה וכזב. ועל דרך ההשאלה <b>כִּחֵשׁ</b> מַעֲשֵׂה זַיִת <small>(חבקוק ג, יז)</small>, פירוש כזב תוחלת המיחלים אליו. וְתִירוֹשׁ<b> יְכַחֶשׁ</b> בָּהּ <small>(הושע ט, ב)</small>, כלומר יכזיב תוחלתם. ו<b>בָהּ</b> מן ב' דסבירין <b>בָּם</b> וקורין <b>בָּהּ</b> על פי המסורת. וענין אחר וּבְשָׂרִי <b>כָּחַשׁ</b> מִשָּׁמֶן <small>(תהלים קט, כד)</small>, פירוש רזה. וכן בדברי רבותינו ז"ל <small>(בבא קמא סה ע"ב)</small> בהמה כחושה. <b>והשם</b> וַיָּקָם בִּי <b>כַחֲשִׁי</b> <small>(איוב טז, ח)</small>. <b>והנפעל</b> <b>וְיִכָּחֲשׁוּ</b> אֹיְבֶיךָ לָךְ <small>(דברים לג, כט)</small>, כלומר שיהיו כחושים ודלים ונכנעים לך. <b>וההתפעל</b> בְּנֵי נֵכָר <b>יִתְכַּחֲשׁוּ</b> לִי <small>(שמואל ב' כב, מה)</small>. או יהיו מהענין הראשון כמו שכתבנו ופירושו שיכפרו על מה שעשו והרעו יכפרו עתה מרוב מורא ויאמרו שלא עשו.
<h3>כי</h3>
המלה הזאת חלקה רבי יונה על פנים רבים ופירש רובם כלשון אף על פי. וכן עשו רוב המפרשים. והנכון כי היא לעולם מלת טעם. והנה אפרש לך מקצתם ותבין השאר. <b>כִּי</b> עַם קְשֵׁה עֹרֶף הוּא וְסָלַחְתָּ <small>(שמות לד, ט)</small>, פירוש לפי שאמר הקדוש ברוך הוא הִנֵּה אָנֹכִי שֹׁלֵחַ מַלְאָךְ לְפָנֶיךָ <small>(שמות כג, כ)</small>, אַל תַּמֵּר בּוֹ <b>כִּי</b> לֹא יִשָּׂא לְפִשְׁעֲכֶם <small>(שמות כג, כא)</small> אמר משה רבינו עליו השלום ילך נא י"י בקרבנו <b>כִּי עַם קְשֵׁה עֹרֶף הוּא</b> ומתמידים הם לחטוא ואם תשלח מלאך לפנינו והוא לא ישא לפשעינו כרגע נהיה <b>כָּלִים</b>, אבל צריך שתלך אתה ואם יחטאו לך וסלחה לעונינו ולחטאתינו. <b>כִּי</b> תוֹרִישׁ אֶת הַכְּנַעֲנִי <b>כִּי</b> רֶכֶב בַּרְזֶל לוֹ <b>כִּי</b> חָזָק הוּא <small>(יהושע יז, יח)</small>, פירוש לפיכך צריך שתוריש את הכנעני לפי שהוא חזק ורכב ברזל לו ואם לא תורישנו יזיק לך שכונתיו אצלך ויהיה לצנינים בצדך. שִׂכֵּל אֶת יָדָיו <b>כִּי</b> מְנַשֶּׁה הַבְּכוֹר <small>(בראשית מח, יד)</small>, פירוש נתן ידיו בשכל כי מנשה הבכור והיה לו לתת ימינו על ראשו אם לא <b>שֶׁשִֹּכֵּל</b> והבין ברוח הקדש כי הקטן יגדל ממנו. ווה טעם <b>שִֹּכֵּל</b> כי מנשה הבכור, כי אם היה משים ימינו על ראש מנשה לא היה שֵֹכֶל בזה אלא כמנהג העולם. לַי"י אֱלֹהֵינוּ הָרַחֲמִים וְהַסְּלִחוֹת <b>כִּי</b> מָרַדְנוּ בּוֹ <small>(דניאל ט, ט)</small>. פירוש לפי שמרדנו בו צריך שיהיו לו הרחמים והסליחות לרחם עלינו ולסלוח לנו על כל פשעינו. והנה הראיתי לך הדרך במקצת אותם שמפרשים אותם במקום אף על פי והבין ותדע לנשארים. והכלל לך כי היא מלת המעמ ואתה תבין כלאחד ואחד לפי מקומו. יש שהוא במקום <b>לְפִי</b> עם <b>שי"ן</b> השירות והם הרוב כמו <b>כִּי</b> חָטָאנוּ לוֹ <small>(דניאל ט, יא)</small>, לפי שחטאנו לו. ועם <b>שי"ן</b> השירות לבדה <b>כִּי</b> נִתֵּן לִצְבָאֲךָ לָחֶם <small>(שופטים ח, ו)</small>. ויש במקים <b>כ"ף</b> ו<b>שי"ן</b> השיריח כִּי תוליד בנים <small>(דברים ד, כה)</small>. כשתוליד בנים. ובהיותה קשורה עם מלת <b>אִם</b> כמו כן. ויש מהם למעט והם הרוב כמו <b>כִּי</b> אִם אֶל הַמָּקוֹם <small>(דברים טז, ו)</small>, <b>כִּי</b> אִם עֲוֹנֹתֵיכֶם <small>(ישעיה נט, ב)</small>. ויש מהם לרבות <b>כִּי</b> אִם הִכִּיתֶם כָּל חֵיל כַּשְׂדִּים הַנִּלְחָמִים אִתְּכֶם <small>(ירמיה לז, י)</small>, <b>כִּי</b> אִם יֶשְׁנוֹ בְּיוֹנָתָן בְּנִי <small>(שמואל א' יד, לט)</small>,<b> כִּי</b> אִם תְּכַבְּסִי בַּנֶּתֶר <small>(ירמיה ב, כב)</small>. ופעמים עם <b>ה"א</b> התמיה <b>הֲכִי</b> אָחִי אַתָּה <small>(בראשית כט, טו)</small>. והיא פעמים לאמתה הדבר. וכן פירוש <b>הֲכִי</b> קָרָא שְׁמוֹ יַעֲקֹב <small>(בראשית כז, לו)</small>. מִן הַשְּׁלשָׁה <b>הֲכִי</b> נִכְבָּד <small>(שמואל ב' כג, יט)</small>.
<h3>כיד</h3>
יִרְאוּ עֵינָו [עֵינָיו] <b>כִּידוֹ</b> <small>(איוב כא, כ)</small>, כמו אידו<b>.</b> נְטֵה <b>בַּכִּידוֹן</b> אֲשֶׁר בְּיָדְךָ <small>(יהושע ח, יח)</small>, הוא הרומח שבו הנס. וכן וְיִשְׂחַק לְרַעַשׁ <b>כִּידוֹן</b> <small>(איוב מא, כא)</small>. ואפשר שיהיה זה הרומח לבדו בלא הנס, ואמר רעש כידון רעש הרומח בהליכתו כשמוליכין אותו. וכמוהם עוד לַהַב חֲנִית <b>וְכִידוֹן</b> <small>(איוב לט, כג)</small>, פירוש להב חנית ולהב כידון. אבל <b>וְכִידוֹן</b> נְחשֶׁת בֵּין כְּתֵפָיו <small>(שמואל א' יז, ו)</small>, אינו רומח כי הוא כלי מגן לכתפיו ואמר בו התרגום <b>וּמְסַחֲפָא דִנְחָשָׁא</b>. קֶשֶׁת <b>וְכִידוֹן</b> יַחֲזִיקוּ <small>(ירמיה ו, כג)</small>, אמר בו התרגום <b>קַשְׁתָּן וּתְרֵיסִין</b>.
<h3>כיל</h3>
<b>וּלְכִילַי</b> לֹא יֵאָמֵר שׁוֹעַ <small>(ישעיה לב, ה)</small>, בחירק. ובצרי <b>וְכֵלַי</b> כֵּלָיו רָעִים <small>(ישעיה לב, ז)</small>, וה<b>יו"ד יו"ד</b> היחס כ<b>יו"ד</b> מוֹכִיחַ אָדָם <b>אַחֲרַי</b> <small>(משלי כח, כג)</small>, הוּא <b>הַהֵיכָל</b> לִפְנָי <small>(מלכים א' ו, יז)</small>. כילי הוא כנגד השוע כי השוע יותר מהנדיב טוב מהנָּבָל. ולפי דעתי כי מלח כילי נגזרה מענין <b>וְכָל</b> בַּשָּׁלִשׁ <small>(ישעיה מ, יב)</small> ומשרשו ולפיכך נקרא <b>כִילֵי</b> שהוא עושה עניניו ומוציא הוצאותיו במדה קצובה שלא יִוָּתֵר כלום, ו<b>כֵלָיו</b> רעים שם הכילות. האחד ממנו <b>כֵּל</b> בפלס <b>גֵּר, כֵּן</b>, ולרבים <b>כֵּלִים</b>. ורוצה לומר כי המדות שלו רעים הם, כי המדה הקצובה והשוה טובה ברוב הדברים אבל מדות הכילי רעים בכל הדברים כי לא יוסיף דבר על המדה הקצובה לא בהוצאת ביתו ולא במתן העניים ועינו צרה בכל אשר יוציא. ועור נפרשנו בשרש <b>כלה</b> מענין <b>כְּלִי, כֵּלִים</b> [<b>אוואר"ו</b>].
<h3>כים</h3>
כְּסִיל <b>וְכִימָה</b> <small>(איוב ט, ט)</small>, כתב רבי יונה כי הוא חבור הכוכבים הנקרא בערבי אל <b>תורי"א</b>. והחכם רבי אברהם אבן עזרא ז"ל כתב <small>(איוב לח, לא)</small> כי הקדמונים אמרו כימה שבעה כוכבים והם בסוף מזל טלה והנראים הם ששה. וכתב כי הנכון בעיניו כי הוא כוכב אחד והוא כוכב גדול יקרא עין השור השמאלי וכסיל הוא כוכב גדול והוא לב מזל עקרב. הַתְקַשֵּׁר מַעֲדַנּוֹת <b>כִּימָה</b> <small>(איוב לח, לא)</small>, אמרו רבותינו ז"ל <small>(ברכות נח ע"ב)</small> כימה יש בו צנה גדולה ומקטרא לפירי וכסיל יש בו חמות גדולה ומכבשא לפירי, לפיכך אמר אוֹ משְׁכוֹת כְּסִיל תְּפַתֵּחַ <small>(שם)</small> שהוא מפתח הפירות ומוציאם. והנני עתיד לפרשם עוד בשרש<b> קָשַׁר</b>.
<h3>כיס</h3>
<b>כִּיס</b> אֶחָד יִהְיֶה לְכֻלָּנוּ <small>(משלי א, יד)</small>, מַעֲשֵׂהוּ כָּל אַבְנֵי <b>כִיס</b> <small>(משלי טז, יא)</small>, לֹא יִהְיֶה לְךָ <b>בְּכִיסְךָ</b> <small>(דברים כה, יג)</small>, ידוע.
<h3>כיף</h3>
<b>וּבַכֵּפִים</b> עָלוּ <small>(ירמיה ד, כט)</small>, חֹרֵי עָפָר <b>וְכֵפִים</b> <small>(איוב ל, ו)</small>, תרגום סלע <b>כֵּיפָא</b>.
<h3>כיר</h3>
<b>כִּיּוֹר</b> נְחֹשֶׁת <small>(שמות ל, יח)</small>, כלי שהיו בו מים תמיד. וכמוהו וְהִכָּה <b>בַכִּיּוֹר</b> אוֹ בַדּוּד <small>(שמואל א' ב, יד)</small>, אבל הוא שהיו רוחצין בו הבשר ולא שהיו בו מים תמיד. וכמוהו וַיַּעַשׂ<b> כִּיּוֹרִים</b> עֲשָׂרָה וַיִּתֵּן חֲמִשָּׁה מִיָּמִין וַחֲמִשָּׁה מִשְּׂמֹאול לְרָחְצָה בָהֶם אֶת מַעֲשֵׂה הָעוֹלָה <small>(דברי הימים ב' ד, ו)</small>. ואף עלי פי כן מעשה זה הכיור ואותו כלי אחד הוא, ודומה כעין אותו הכלי שקורין לו <b>קונק"א</b> בלע"ז. אבל אותו של משכן היו לו פיות שיוצאין מהן המים כשהיו רוחצים הכהנים ממנו את ידיהם ואת רגליהם שנאמר <b>מִמֶּנּוּ</b> <small>(שמות ל, יט)</small> ולא בתוכו. ואמרו רבותינו ז"ל <small>(זבחים יט ע"ב)</small> כי בבת אחת היה הכהן רוחץ ממנו ידיו ורגליו. הא כיצד מניח ידו הימנית על גבי רגלו הימנית ואת ידו השמאלית על גבי רגלו השמאלית ורוחץ בבת אחת. <b>כְּכִיּוֹר</b> אֵשׁ בְּעֵצִים <small>(זכריה יב, ו)</small>, פירוש לפיד אש. תַּנּוּר <b>וְכִירַיִם</b> <small>(ויקרא יא, לה)</small>, כירים הוא מקום שפיתת שהיו קדירות לכך נקרא בלשון שנים. והמלה נגזרת ממלת ככיור אש בעצים לפי שמדליקין בו האש תמיד לבשל נקרא כן.
<h3>כלל</h3>
<b>כְּלִילַת</b> יֹפִי <small>(איכה ב, טו)</small>, <b>תאר</b> רצונו לומר שכולה יופי. <b>מִכְלַל</b> יֹפִי <small>(תהלים נ, ב)</small>, <b>שם</b> רצונו לומר שציון היא מכלל היופי שהיא יופי כל הארצות. ומשקל אחר לְבֻשֵׁי <b>מִכְלוֹל</b> כֻּלָּם <small>(יחזקאל כג, יב)</small>, בחולם. ובשרק הֵמָּה רֹכְלַיִךְ <b>בְּמַכְלֻלִים</b> <small>(יחזקאל כז, כד)</small>. <b>והפעל ממנו</b> <b>כָּלְלוּ</b> יָפְיֵךְ <small>(יחזקאל כז, יא)</small>. ומזה הענין עוד אַהֲבַת <b>כְּלוּלֹתָיִךְ</b> <small>(ירמיה ב, ב)</small>. <b>כַּלָּה</b> קִשֻּׁרֶיהָ <small>(ירמיה ב, לב)</small>, כי האשה בימי חופתה כל יפיה וכל תכשיטיה אז הם. ונקראת אפילו אחר החופה כלה לחמיה ולחמותה עֶרְוַת <b>כַּלָּתְךָ</b> <small>(ויקרא יח, טו)</small> <b>וְכַלָּתוֹ</b> אֵשֶׁת פִּינְחָס <small>(שמואל א' ד, יט)</small>, <b>כַּלָּה</b> בַּחֲמֹתָהּ <small>(מיכה ז, ו)</small>, כמו שנקרא חתן כל ימיו לחמיו ולחמוחו על ידי חופתו שהיה חתן באמת כמו שפירשתיו בשרשו. והפעל שלא נזכר פעלו בהכפל ה<b>פ"א</b> וּבְנֵי יִשְׂרָאֵל הָתְפָּקְדוּ <b>וְכָלְכְּלוּ</b> <small>(מלכים א' כ, כז)</small>, פירוש נמנו והיו בה כלם כמו שהיה במלחמה הראשונה שבעת אלפים בי לא נפקד מהם איש במלחמה. וְהָאֱלִילִים <b>כָּלִיל</b> יַחֲלֹף <small>(ישעיה ב, יח)</small>, כלם יכרות אותם.<b> כָּלִיל</b> תָּקְטָר <small>(ויקרא ו, טו)</small>,<b> וְכָלִיל</b> עַל מִזְבְּחֶךָ <small>(דברים לג, י)</small>, העולה שהיא כלה נשרפת. <b>כְלִיל</b> הָעִיר <small>(שופטים כ, מ)</small>, פירוש עשן שריפות כל העיר. וכן וְאֶת כָּל שְׁלָלָהּ <b>כָּלִיל</b> לַי"י אֱלֹהֶיךָ <small>(דברים יג, יז)</small>, וכן אמר התרגום <b>גְּמִיר</b>. וכן פירוש <b>כְּלִיל</b> תְּכֵלֶת <small>(שמות כח, לא)</small>, שכלו תכלית. <b>כֹּל</b> פָּעַל י"י לַמַּעֲנֵהוּ <small>(משלי טו, ד)</small>, <b>וְכָל</b> זֶה אֵינֶנּוּ שׁוֶֹה לִי <small>(אסתר ה, יג)</small>. ובכל מקום מלת <b>כֹּל</b> מזה השרש היא והיא חסרת הכפל וחבורה לכינויים יוכיח באמרך <b>כֻּלּוֹ, כֻּלֵּךְ, כֻּלִּי, כֻּלָּם</b> בדגש לחסרון אות הכפל. ובא כנוי הנסתרים ב<b>ה"א</b> ו<b>מ"ם</b> וּבְלִיַּעַל כְּקוֹץ מֻנָד <b>כֻּלָּהַם</b> <small>(שמואל ב' כג, ו)</small>. וכן כנוי הנסתרות ב<b>ה"א</b> ו<b>נו"ן</b> קֶצֶב אֶחָד <b>לְכֻלָּהְנָה</b> <small>(מלכים א' ז, לז)</small>, והיא מלה כוללת הפרטים. ופעמים תבא על דרך הפלגת הרבוי כמו <b>וְכָל</b> הָאָרֶץ בָּאוּ מִצְרַיְמָה <small>(בראשית מא, נז)</small>, <b>וְכָל</b> טוּב אֲדֹנָיו בְּיָדוֹ <small>(בראשית כד, י)</small>, <b>וְכָל</b> טוּב דַּמֶּשֶׂק <small>(מלכים ב' ח, ט)</small>, והדומים להם. וְלָרָשׁ אֵין <b>כֹּל</b> <small>(שמואל ב' יב, ג)</small>, פירוש מאומה. וכן אֵין לְשִׁפְחָתְךָ <b>כֹל</b> בַּבַּיִת <small>(מלכים ב' ד, ב)</small>, לֹא תַעֲשֶׂה <b>כָל</b> מְלָאכָה <small>(שמות כ, י)</small>, <b>כָּל</b> חֵלֶב <b>וְכָל</b> דָּם לֹא תֹאכֵלוּ <small>(ויקרא ג, יז)</small>, נַפְשֵׁנוּ יְבֵשָׁה אֵין <b>כֹּל</b> <small>(במדבר יא, ו)</small>, כִּי לֹא בְמוֹתוֹ יִקַּח <b>הַכֹּל</b> <small>(תהלים מט, יח)</small>. ורוצה לומר במקומות אלה אפילו אחד מהכל.
<h3>כלא</h3>
<b>כָּלְאוּ</b> שָׁמַיִם מִטָּל וְהָאָרֶץ <b>כָּלְאָה</b> יְבוּלָהּ <small>(חגי א, י)</small>, <b>כָּלֻא</b> וְלֹא אֵצֵא <small>(תהלים פח, ט)</small>, אֲדֹנִי מֹשֶׁה <b>כְּלָאֵם</b> <small>(במדבר יא, כח)</small>, לֹא <b>תִכְלָא</b> רַחֲמֶיךָ <small>(תהלים מ, יב)</small>, הִנֵּה שְׂפָתַי לֹא <b>אֶכְלָא</b> <small>(תהלים מ, י)</small>. <b>והנפעל</b> <b>וַיִּכָּלֵא</b> הַגֶּשֶׁם <small>(בראשית ח, ב)</small>, <b>וַיִּכָּלֵא</b> הָעָם מֵהָבִיא <small>(שמות לו, ו)</small>. <b>והשם</b> כִּי נְתַתֶּם אוֹתִי אֶל בֵּית<b> הַכֶּלֶא</b> <small>(ירמיה לז, יח)</small>, כִּי אֹתוֹ עָשׂוּ לְבֵית <b>הַכֶּלֶא</b> <small>(ירמיה לז, טו)</small>, מִבֵּית <b>כֶּלֶא</b> <small>(מלכים ב' כה, כז)</small>, בשש נקודות. אֵת בִּגְדֵי <b>כִלְאֹו</b> <small>(ירמיה נב, לג)</small>, וּבְבָתֵּי <b>כְלָאִים</b> הָחְבָּאוּ <small>(ישעיה מב, כב)</small>. ובמשקל אחר וְלֹא נָתְנוּ אֹתוֹ בֵּית הַכְּליּא [<b>הַכְּלוּא</b>] <small>(ירמיה לז, ד)</small>, וַיֹּצֵא אֹתֹו מִבֵּית הַכְּליּא [<b>הַכְּלוּא</b>] <small>(ירמיה נב, לא)</small>. ומשקל אחר גָּזַר <b>מִמִּכְלָה</b> צֹאן <small>(חבקוק ג, יז)</small>, ה<b>ה"א</b> תמורת ה<b>אל"ף</b> וחבורו יוכיח, <b>מִמִּכְלְאֹת</b> צֹאן <small>(תהלים עח, ע)</small>. כלם ענין מניעה ועצירה. ופירוש <b>מִמִּכְלָה</b> צאן מקום שהצאן נעצרים שם בתוך הגדרות אשר סביב המקום ההוא שלא יוכלו ללכת הצאן משם כי אם דרך הפתח. וּבֶגֶד<b> כִּלְאַיִם</b> <small>(ויקרא יט, יט)</small>, פירוש מעורב מצמר ופשתים. לֹא תִזְרַע כַּרְמְךָ<b> כִּלְאָיִם</b> <small>(דברים כב, ט)</small>, שני מיני זרעים עם החרצן. שָׂדְךָ לֹא תִזְרַע <b>כִּלְאָיִם</b> <small>(ויקרא יט, יט)</small>, שני מיני זרעים, וכן הרכבת האילן בכלל.
<h3>כלב</h3>
הֲרֹאשׁ <b>כֶּלֶב</b> אָנֹכִי <small>(שמואל ב' ג, ח)</small>, לֹא יֶחֱרַץ <b>כֶּלֶב</b> לְשֹׁנוֹ <small>(שמות יא, ז)</small>, בשש נקודות. <b>וְהַכְּלָבִים</b> עַזֵּי נֶפֶשׁ <small>(ישעיה נו, יא)</small>, ידוע. <b>כְּלוּב</b> קָיִץ <small>(עמוס ח, א)</small>, פירוש סל, ודומה לו <b>כִּכְלוּב</b> מָלֵא עוֹף <small>(ירמיה ה, כז)</small>, והוא כלי עשוי משבטים מעשה שבכה שמגדלין שם העופות. וְהוּא כָלִבִּו [<b>כָלִבִּי</b>] <small>(שמואל א' כה, ג)</small>, מיוחס אל <b>כָּלֵב</b> כלומר כי ממשפחת כלב היה. וכן תרגם יונתן<b> וְהוּא מִדְבֵית כָּלֵב</b>.
<h3>כלה</h3>
כִּי לֹא <b>כָלוּ</b> רַחֲמָיו <small>(איכה ג, כב)</small>, <b>כָּלוּ</b> עֵינַי מְיַחֵל <small>(תהלים סט, ד)</small>, עֵינַי <b>כָּלוּ</b> לִישׁוּעָתֶךָ <small>(תהלים קיט, קכג)</small>, וְאַתֶּם בְּנֵי יַעֲקֹב לֹא <b>כְלִיתֶם</b> <small>(מלאכי ג, ו)</small>. <b>וְכָלוֹת</b> אֲלֵיהֶם <small>(דברים כח, לב)</small>, והוא <b>תאר</b>. והאחד ממנו כִּי <b>כָלָה</b> וְנֶחֱרָצָה <small>(ישעיה כח, כב)</small>, כִּי <b>כָלָה</b> אַךְ נִבְהָלָה <small>(צפניה א, יח)</small>. וְיַחְדָּו כֻּלָּם <b>יִכְלָיוּן</b> <small>(ישעיה לא, ג)</small>, כַּד הַקֶּמַח לֹא <b>תִכְלָה</b> <small>(מלכים א' יז, יד)</small>, בקמץ. ומשפטו בסגול. בַּחֶרֶב וּבָרָעָב עַד <b>כְּלוֹתָם</b> <small>(ירמיה מד, כז)</small>. <b>והשם</b> <b>כָּלָה</b> אַתָּה עֹשֶׂה <small>(יחזקאל יא, יג)</small>, עָשׂוּ <b>כָּלָה</b> <small>(בראשית יח, כא)</small>. ומשקל אחר <b>כִּלָּיוֹן</b> חָרוּץ <small>(ישעיה י, כב)</small>. <b>והפעל הכבד</b> [פִּעֵל] וְלֹא <b>כִלִּיתִי</b> אֶת בְּנֵי יִשְׂרָאֵל <small>(במדבר כה, יא)</small>, בחירק. לְתֹהוּ וְהֶבֶל כֹּחִי <b>כִלֵּיתִי</b> <small>(ישעיה מט, ד)</small>, בצרי. <b>וָאֲכַל</b> אֹתָם בְּאַפִּי <small>(יחזקאל מג, ח)</small>, <b>וּתְכַל</b> תְּלוּנֹּתָם מֵעָלַי <small>(במדבר יז, כה)</small>. פֶּן <b>אֲכֶלְךָ</b> בַּדָּרֶךְ <small>(שמות לג, ג)</small>, משפטו <b>אֲכַלְּךָ</b> בפתח ה<b>כ"ף</b> ודגש ה<b>למ"ד</b>. <b>מְכַלּוֹת</b> עֵינַיִם <small>(ויקרא כו, טז)</small>, וְעֵינֵי אַלְמָנָה <b>אֲכַלֶּה</b> <small>(איוב לא, טז)</small>, עַד <b>כַּלּוֹתָם</b> <small>(שמואל א' טו, יח)</small>. ונכתב ב<b>אל"ף</b> <b>לְכַלֵּא</b> הַפֶּשַׁע וּלְחָתֵם [וּלְהָתֵם] חַטָּאות [חַטָּאת] <small>(דניאל ט, כד)</small>. ענין כלם והדומים להם ענין כליון והשחתה. ויש בענין השלמה והוא קרוב לענין הראשון <b>כָּלָה</b> הַבַּיִת לְכָל דְּבָרָיו <small>(מלכים א' ו, לח)</small>, כלומר נשלם הבית.<b> וַיִּכְלוּ</b> בְּאֶפֶס תִּקְוָה <small>(איוב ז, ו)</small>, <b>וַתִּכְלֶינָה</b> שֶׁבַע שְׁנֵי הַשָּׂבָע <small>(בראשית מא, נג)</small>, <b>כִּכְלוֹת</b> כֹּחִי אַל תַּעַזְבֵנִי <small>(תהלים עא, ט)</small>, זמן השלמת כחי והוא עת הזקנה. <b>וַתֵּכֶל</b> כָּל עֲבֹדַת מִשְׁכַּן אֹהֶל מוֹעֵד <small>(שמות לט, לב)</small>.<b> והשם</b> כְּשַׁלְּחוֹ <b>כָּלָה</b> גָּרֵשׁ יְגָרֵשׁ <small>(שמות יא, א)</small>, כשישלחם בהשלמת כלכם ישלחכם שלא ישאר אחד. ובתוספת <b>תי"ו</b> לְכָל <b>תִּכְלָה</b> רָאִיתִי קֵץ <small>(תהלים קיט, צו)</small>, כלומר להשלמת כל הדברים ראיתי קץ אבל מצותך רחבה מאד ואין לה קץ שאף על פי שהמצות יש להן קץ וחשבון ידוע, הענפים מהם רחבים לאין קץ. והאומר כי <b>תִּכְלָה</b> מגזרת <b>וְכָל</b> בַּשָּׁלִשׁ <small>(ישעיה מ, יב)</small> על משקל <b>מִתִּגְרַת</b> יָדְךָ <small>(תהלים לט, יא)</small>, טעה בזה ובזה, כי שניהם מנחי ה<b>למ"ד</b> על דרך הדקדוק. ועוד פירשו <b>רְחָבָה מִצְוָתְךָ מְאֹד</b> על מצות הלב אבל מצות הגוף יש לה קץ וזה הפירוש הוא האמת. ומשקל אחר <b>תַּכְלִית</b> שִׂנְאָה שְׂנֵאתִים <small>(תהלים קלט, כב)</small>, וּלְכָל <b>תַּכְלִית</b> הוּא חוֹקֵר <small>(איוב כח, ג)</small>. <b>והפעל הכבד</b> [פִּעֵל]<b> וַיְכַל</b> אֱלֹהִים בַּיּוֹם הַשְּׁבִיעִי <small>(בראשית ב, ב)</small>, <b>וַתְּכַל</b> לְהַשְׁקֹתוֹ <small>(בראשית כד, יט)</small>, וַיִּבֶן שְׁלֹמֹה אֶת הַבַּיִת <b>וַיְכַלֵּהוּ</b> <small>(מלכים א' ו, יד)</small>, בְּיוֹם <b>כַּלּוֹת</b> מֹשֶׁה <small>(במדבר ז, א)</small>, כִּי <b>תְכַלֶּה</b> לַעְשֵׂר <small>(דברים כו, יב)</small>, <b>בְּכַלּוֹתְךָ</b> מֵחַטֵּא <small>(יחזקאל מג, כג)</small>, <b>יְכַלּוּ</b> יְמֵיהֶם בַּטּוֹב <small>(איוב לו, יא)</small>. <b>ושלא נזכר פעלו ממנו</b> [פֻּעַל] <b>כָּלּוּ</b> תְפִלּוֹת דָּוִד בֶּן יִשָׁי <small>(תהלים עב, כ)</small>, <b>וַיְכֻלּוּ</b> הַשָּׁמַיִם וְהָאָרֶץ וְכָל צְבָאָם <small>(בראשית ב, א)</small>, כלם והדומים להם ענין השלמה. ובפירוש<b> כָּלּוּ תְפִלּוֹת דָּוִד בֶּן יִשָׁי</b> רבו דעות המפרשים. ולפי דעתי כי זה המזמור הוא תכלית כל תפלותיו ואף על פי שלא כתבו בסוף אולי היתה דעתו לכלות ספרו בספר המעלות וההלולים כי אין המזמורים מסודרים על סדר המעשים. הלא תראה מִזְמוֹר לְדָוִד בְּבָרְחוֹ מִפְּנֵי אַבְשָׁלוֹם <small>(תהלים ג, א)</small> ואחריו כמה מזמורים שהיו טרם מעשה אבשלום. ובזה המומור התפלל על שלמה שתכון מלכותו. וזה היה בעת זקנותו כשהוקם שלמה למלך ואחר זה לא קרה אותו דבר שידבר עליו ובזה <b>כָּלּוּ</b> דבריו ותפלות. וענין אחר <b>כָּלְתָה</b> לִתְשׁוּעָתְךָ נַפְשִׁי <small>(תהלים קיט, פא)</small>, נִכְסְפָה וְגַם <b>כָּלְתָה</b> נַפְשִׁי <small>(תהלים פד, ג)</small>.<b> והפעל הכבד</b> [פִּעֵל]<b> וַתְּכַל</b> דָּוִד הַמֶּלֶךְ <small>(שמואל ב' יג, לט)</small>, ופירוש ותכל נפש דוד. והחכם רבי אברהם אבן עזרא פירשו <b>פועל יוצא</b> והוא אומר על אם אבשלום שהיתה מתאוה אל דוד עד שרצה לצאת ממקומו אל בנו. ולא הזכירה הכתוב כמו אֲשֶׁר יָלְדָה אֹתָהּ לְלֵוִי <small>(במדבר כו, נט)</small> וְאֹתוֹ יָלְדָה אַחֲרֵי אַבְשָׁלוֹם <small>(מלכים א' א, ו)</small>, ענינם וענין הדומה להם ענין תאוה וחשק. וענין אחר והוא כענין <b>כָּלָה</b> ב<b>אל"ף</b> מִכָּל אֹרַח רָע <b>כָּלִאתִי</b> רַגְלָי <small>(תהלים קיט, קא)</small>. כתוב ב<b>אל"ף</b> ונקרא כבעלי ה<b>ה"א</b>. וְאֶת בְּנֵיהֶם <b>כָּלוּ</b> בַבָּיִת <small>(שמואל א' ו, י)</small>, לֹא <b>יִכְלֶה</b> מִמְּךָ <small>(בראשית כג, ו)</small>, אֲשֶׁר <b>כְּלִתִנִי</b> הַיּוֹם הַזֶּה מִבּוֹא בְדָמִים <small>(שמואל א' כה, לג)</small>, כלם לשון מניעה ועצירה. ואפשר להיות מזה הענין מִקֶּרֶב חֵוקְךָ [חֵיקְךָ] <b>כַלֵּה</b> <small>(תהלים עד, יא)</small>, כלומר מנע ידך וימינך מקרב חיקך והוציאה לנקום נקמה באויב. ומן השרש הזה וְאֵת שְׁתֵּי <b>הַכְּלָיֹת</b> <small>(ויקרא ג, ד)</small>, והוא ידוע. ויש אומרים כי נקראו כן בעבור שיש להם כח בתאות המשגל מענין נִכְסְפָה וְגַם <b>כָּלְתָה</b> נַפְשִׁי <small>(תהלים פד, ג)</small>, ועל דרך ההשאלה <b>כִּלְיוֹת</b> חִטָּה <small>(דברים לב, יד)</small>, כי גרגרי החטה דומות לכליות. ומן השרש הזה כָּל <b>כְּלִי</b> יוּצַר עָלַיִךְ <small>(ישעיה נד, יז)</small>, מַיִם חַיִּים אֶל <b>כֶּלִי</b> <small>(במדבר יט, יז)</small>, וְאֶל <b>כֶּלְיְךָ</b> לֹא תִתֵּן <small>(דברים כג, כה)</small>, <b>וְכֵלִים מִכֵּלִים</b> שׁוֹנִים <small>(אסתר א, ו)</small>, וְעַתָּה שָׂא נָא <b>כֵלֶיךָ</b> <small>(בראשית כז, ג)</small>. ומשתמשים במלה הזאת בכל כלי תשמיש כמו <b>וְאֶל כֶּלְיְךָ לֹא תִתֵּן, וְכֵלִים מִכֵּלִים שׁוֹנִים</b>, והדומים להם. <b>כְּלֵי</b> הַקָּטָן <b>מִכְּלֵי</b> הָאַגָּנוֹת וְעַד כָּל <b>כְּלֵי</b> הַנְּבָלִים <small>(ישעיה כב, כד)</small>, פירוש כלי התשמיש הקטן, כלומר שמשימין בהם הדברים הקטנים. וטעם מ<b>כְּלֵי הָאַגָּנוֹת</b> בסמיכות לפי שיש בכלים הנקראים אגנות כלים שונים אלה מאלה. וכן כלי הנבלים. ויונתן תרגם מ<b>כְּלֵי הָאַגָּנוֹת מִכַּהֲנַיָא לָבְשֵׁי אֵפוֹדָא וְעַד בְּנֵי לֵוִי אֶחֲדֵי נִבְלַיָא</b>. וכן מזה <b>כֵּלָיו</b> רָעִים <small>(ישעיה לב, ז)</small>, אומר כי <b>הַכִּילַי</b> מדותיו רעים וחסרים, כלומר אין צריך לומר כי הוא רע הדעת לתת משלו אלא אפילו כשימכור ימכור במדה רעה וחסרה. ומשתמשים עוד במילה הזאת בכלי זיין, כמו <b>כָּל כְּלִי יוּצַר עָלַיִךְ</b>. וְאִם <b>בִּכְלִי</b> בַרְזֶל <small>(במדבר לה, טז)</small>, <b>וְעַתָּה שָׂא נָא כֵלֶיךָ</b>, והדומה להם. ומשתמשים עוד בבגדים ובשאר תשמישי הבית וְכָל <b>הַכְּלִי</b> אֲשֶׁר תֵּשֵׁב <small>(ויקרא טו, כו)</small>, וכן <b>וְכַכַּלָּה</b> תַּעְדֶּה כֵלֶיהָ <small>(ישעיה סא, י)</small>, כלומר בגדיה ותכשיטיה. ומשתמשים בו עוד בבגדים בכלי מילאכת איש וכליו כָּל <b>כְּלִי</b> בַרְזֶל <small>(מלכים א' ו, ז)</small>. ורבותינו ז"ל נשתמשו בבגדים במקומות רבים באמרם <small>(מועד קטן יג ע"ב, פסחים נה ע"ב)</small> מביאין כלים מבית האומן כגון כר מבית הכרר. וזולת זה הרבה. ומשקל אחר הוּא <b>מִכְלוֹת</b> זָהָב <small>(דברי הימים ב' ד, כא)</small>, פירוש כלי הזהב וה<b>מ"ם</b> בו נוספת.
<h3>כלח</h3>
תָּבוֹא <b>בְכֶלַח</b> אֱלֵי קָבֶר <small>(איוב ה, כו)</small>, ה<b>כ"ף</b> בסגול, עָלֵימוֹ אָבַד <b>כָּלַח</b> <small>(איוב ל, ב)</small>, הוא עת הזקנה.
<h3>כלם</h3>
אַל יָשֹׁב דַּךְ <b>נִכְלָם</b> <small>(תהלים עד, כא)</small>, [נִפְעַל] <b>נִכְלָמִים</b> מְאֹד <small>(שמואל ב' י, ה)</small>, הֲלֹא <b>תִכָּלֵם</b> שִׁבְעַת יָמִים <small>(במדבר יב, יד)</small>, מֵאַנְתְּ <b>הִכָּלֵם</b> <small>(ירמיה ג, ג)</small>, בּוֹשׁוּ <b>וְהִכָּלְמוּ</b> מִדַּרְכֵיכֶם <small>(יחזקאל לו, לב)</small>. <b>והשם</b> כִּסְּתָה<b> כְלִמָּה</b> פָנָי <small>(תהלים סט, ח)</small>. והקבוץ <b>מִכְּלִמּוֹת</b> וָרֹק <small>(ישעיה נ, ו)</small>. ומשקל אחר <b>וּכְלִמּוּת</b> עוֹלָם אֲשֶׁר לֹא תִשָּׁכֵחַ <small>(ירמיה כג, מ)</small>, בשורק. <b>והפעל הכבד</b> [הִפְעִיל] כִּי <b>הִכְלִמוֹ</b> אָבִיו <small>(שמואל א' כ, לד)</small>. ובסגול ה<b>ה"א</b> לֹא <b>הֶכְלַמְנוּם</b> <small>(שמואל א' כה, ז)</small>, וַתִּלְעַג וְאֵין <b>מַכְלִם</b> <small>(איוב יא, ג)</small>, <b>מַכְלִים</b> דָּבָר בָּאָרֶץ <small>(שופטים יח, ז)</small>. גַּם <b>הַכְלִים</b> לֹא יָדָעוּ <small>(ירמיה ו, טו)</small>, פירוש לא הרגישו בהכלמם שיכלימם אדם על רוע מעשיהם. <b>ושלא נזכר פועלו ממנו</b> [הָפְעַל] בּשׁוּ <b>וְהָכְלְמוּ</b> וְחָפוּ רֹאשָׁם <small>(ירמיה יד, ג)</small>, וְלֹא <b>הָכְלַמְנוּ</b> <small>(שמואל א' כה, טו)</small>. כלם ענין כלימה. וידוע. והוא יותר מן הבושה, כמו שאמר בּוֹשׁוּ וְגַם <b>נִכְלְמוּ</b> <small>(ישעיה מה, טז)</small>. בֹּשְׁתִּי וְגַם <b>נִכְלַמְתִּי</b> <small>(ירמיה לא, יח)</small>. ועוד כי<b> כְּלִמָּה</b> לעולם מדרך גנאי והבושת פעמים מדרך השבח מצד הענוה.
<h3>כלף</h3>
בְּכַשִּׁיל <b>וְכֵילַפֹּת</b> <small>(תהלים עד, ו)</small>, ה<b>יו"ד</b> למשך והוא בשקל <b>וְאֵלַמּוֹת</b> סָבִיב סָבִיב <small>(יחזקאל מ, ל)</small>, האחד מהם <b>אֵלֶם, כֵּלֶף</b> והוא כלי שמשברין ומסתתין בו האבנים.
<h3>כמה</h3>
<b>כָּמַהּ</b> לְךָ בְשָׂרִי <small>(תהלים סג, ב)</small>, פירוש יחשוק ויהמה לך.
<h3>כמז</h3>
עָגִיל <b>וְכוּמָז</b> <small>(במדבר לא, נ)</small>, פירשו רבותינו ז"ל <small>(שבת סד ע"א)</small> זה דפוס של בית הרחם.
<h3>כמן</h3>
עַל <b>כַּמֹּן</b> יוּסָּב <small>(ישעיה כח, כו)</small>, הוא הנקרא כומין בלע"ז. <b>בְּמִכְמַנֵּי</b> הַזָּהָב וְהַכֶּסֶף <small>(דניאל יא, מג)</small>, פירוש מטמוני. ודומה לו בלשון ארמית וַאֲשֶׁר לֹא צָדָה <small>(שמות כא, יג)</small> ודלא כמן ליה.
<h3>כמס</h3>
הֲלֹא הוּא <b>כָּמֻס</b> עִמָּדִי <small>(דברים לב, לד)</small>, פירוש גנוז.
<h3>כמר</h3>
כִּי <b>נִכְמְרוּ</b> רַחֲמָיו אֶל אָחִיו <small>(בראשית מג, ל)</small>. יַחַד <b>נִכְמְרוּ</b> נִחוּמָי <small>(הושע יא, ח)</small>, פירוש נתגלגלו והמו כתרגומו. או פירוש נתחממו. ויהיה קרוב לענינו עוֹרֵנוּ כְּתַנּוּר <b>נִכְמָרוּ</b> <small>(איכה ה, י)</small>, שפירושו נשחרו. ומזה נקראו הכומרים וְהִשְׁבִּית אֶת <b>הַכְּמָרִים</b> <small>(מלכים ב' כג, ה)</small>, <b>וּכְמָרָיו</b> עָלָיו יָגִילוּ <small>(הושע י, ה)</small>. ותרגום רַק אַדְמַת הַכֹּהֲנִים <small>(בראשית מז, כו)</small> <b>לְחוֹד אַרְעָא דְכֻמָּרַיָּא</b>, והם עובדים עבודה זרה ילבושי שחורים. ופירוש אֶת שֵׁם <b>הַכְּמָרִים</b> עִם הַכֹּהֲנִים <small>(צפניה א, ד)</small>, עם שאר עובדי עבודה זרה שאינם לבושי שחורים. וענין אחר כְּתוֹא <b>מִכְמָר</b> <small>(ישעיה נא, כ)</small>, כתוא במכמר. ומשקל אחר יִפְּלוּ <b>בְמַכְמֹרָיו</b> רְשָׁעִים <small>(תהלים קמא, י)</small>. ומשקל אחר וּפֹרְשֵׂי <b>מִכְמֹרֶת</b> <small>(ישעיה יט, ח)</small>. ומשקל אחר וְיַאַסְפֵהוּ <b>בְּמִכְמַרְתּוֹ</b> <small>(חבקוק א, טו)</small>, הם הרשתות שצדים בהן.
<h3>כן</h3>
וַיַּעֲשׂוּ <b>כֵן</b> הַחַרְטֻמִּים <small>(שמות ח, ג)</small>, המלה הזאת זכרתיה בשרש <b>כּוּן</b>. וכן כתבתי שם <b>וְכַנָּה</b> אֲשֶׁר נָטְעָה יְמִינֶךָ <small>(תהלים פ, טז)</small>. וְהָיָה <b>לְכִנִּם</b> <small>(שמות ח, יב)</small>, הָיָה <b>כִנִּים</b> <small>(שמות ח, יג)</small>. והנפרד מצאנוהו בדברי רבותינו ז"ל ב<b>ה"א</b> הנקבה <small>(שבת יב ע"א)</small> ההורג <b>כִּנָּה</b> בשבת. אבל וַתְּהִי <b>הַכִּנָּם</b> <small>(שבת ח, יד)</small> הוא כולל על המין.
<h3>כנה</h3>
כִּי לֹא יָדַעְתִּי <b>אֲכַנֶּה</b> <small>(איוב לב, כב)</small>, <b>אֲכַנְּךָ</b> וְלֹא יְדַעְתָּנִי <small>(ישעיה מה, ד)</small>, וְאֶל אָדָם לֹא <b>אֲכַנֶּה</b> <small>(איוב לב, כא)</small>. ענינם כסות והעלם השם דרך כבוד. ואמר אליהוא לאיוב לא אכסה שמך ולא אעלימנו אם אתה רשע ולא אשא פניך. וּבְשֵׁם יִשְׂרָאֵל <b>יְכַנֶּה</b> <small>(ישעיה מד, ה)</small>, פירוש יכסה שמו ויאמר כי ישראל הוא. ופירוש <b>אֲכַנְּךָ וְלֹא יְדַעְתָּנִי</b> אמר ואקרא לך בשמך כלומר קראתיך בשמך והוא כורש וקראתיך בלא שמך אלא בכנוי והוא מלך או משיח ועוד לא ידעתני, כי אני הוא הנותן לך כח בעבור ישראל כדי שתוציאם מגלות בבל. וכן אמרו רבותינו ז"ל לשמות הקדוש ברוך הוא שהם שמות התאר בכל הכנויים חייב <small>(סנהדרין נו ע"א)</small>.
<h3>כנס</h3>
<b>כָּנַסְתִּי</b> לִי גַּם כֶּסֶף וְזָהָב <small>(קהלת ב, ח)</small>, <b>כֹּנֵס</b> כַּנֵּד מֵי הַיָּם <small>(תהלים לג, ז)</small>, לֵךְ <b>כְּנוֹס</b> אֶת כָּל הַיְּהוּדִים <small>(אסתר ד, טז)</small>, וְעֵת <b>כְּנוֹס</b> אֲבָנִים <small>(קהלת ג, ה)</small>, <b>לִכְנוֹס</b> אֶת הַגֵּרִים <small>(דברי הימים א' כב, ב)</small>. <b>והפעל הכבד</b> [פִּעֵל] <b>וְכִנַּסְתִּים</b> עַל אַדְמָתָם <small>(יחזקאל לט, כח)</small>, נִדְחֵי יִשְׂרָאֵל <b>יְכַנֵּס</b> <small>(תהלים קמז, ב)</small>. <b>וההתפעל</b> וְהַמַּסֵּכָה צָרָה<b> כְּהִתְכַּנֵּס</b> <small>(ישעה כח, כ)</small>, כלם ענין אסיפה. ומזה קראו רבותינו ז"ל <small>(ברכות ח ע"ב)</small> למקום בית התפלה בית הכנסת לפי שנאספים שם לתפלה. <b>מִכְנְסֵי</b> בָד <small>(שמות כח, מב)</small> <b>וּמִכְנְסֵי</b> פִשְׁתִּים <small>(יחזקאל מד, יח)</small>, ידוע, ונקראו <b>מִכְנָסַיִם</b> בלשון שנים והוא בגד אחד לפי שיש לו שתי כנפות.
<h3>כנע</h3>
הֲרָאִיתָ כִּי <b>נִכְנַע</b> אַחְאָב <small>(מלכים א' כא, כט)</small>, <b>וַיִּכָּנַע</b> מִדְיָן לִפְנֵי בְּנֵי יִשְׂרָאֵל <small>(שופטים ח, כח)</small>, <b>כְּהִכָּנַע</b> מְנַשֶּׁה אָבִיו <small>(דברי הימים ב' לג, כג)</small>, <b>וּבְהִכָּנְעוֹ</b> שָׁב מִמֶּנּוּ אַף י"י <small>(שם יב, יב)</small>. <b>והכבד</b> [הִפְעִיל] <b>וְהִכְנַעְתִּי</b> אֶת כָּל אוֹיְבֶיךָ <small>(שם א' יז, י)</small>, הוּא יַשְׁמִידֵם וְהוּא <b>יַכְנִיעֵם</b> לְפָנֶיךָ <small>(דברים ט, ג)</small>, <b>וַיַּכְנַע</b> אֱלֹהִים בַּיּוֹם הַהוּא <small>(שופטים ד, כג)</small>, <b>וַיַּכְנַע</b> בֶּעָמָל לִבָּם <small>(תהלים קז, יב)</small>. <b>והשם</b> אִסְפִּי מֵאֶרֶץ <b>כִּנְעָתֵךְ</b> <small>(ירמיה י, יז)</small>, כלם ענין השפלה. ופירוש אִסְפִּי מֵאֶרֶץ <b>כִּנְעָתֵךְ</b> אספי מהעולם ההכנעה שהיית עושה להם כי את עתידה לשבת במצור. וענין <b>אִסְפִּי</b> כענין <b>אֱסֹף</b> יָדֶךָ <small>(שמואל א' יד, יט)</small>. <b>כְּנַעַן</b> בְּיָדוֹ מֹאזְנֵי מִרְמָה <small>(הושע יב, ז)</small> וַיְבִיאֵהוּ אֶל אֶרֶץ <b>כְּנַעַן</b> בְּעִיר רֹכְלִים שָׂמוֹ <small>(יחזקאל יז, ד)</small>, ה<b>נו"ן</b> נוספת. וַחֲגוֹר נָתְנָה<b> לַכְּנַעֲנִי</b> <small>(משלי לא, כד)</small>. ולדעת התרגום כן וַיַּרְא שָׁם יְהוּדָה בַּת אִישׁ <b>כְּנַעֲנִי</b> <small>(בראשית לח, ב)</small>, יֶחֱצוּהוּ בֵּין <b>כְּנַעֲנִים</b> <small>(איוב מ, ל)</small>. ובא במשקל אחר <b>כִּנְעָנֶיהָ</b> נִכְבַּדֵּי אָרֶץ <small>(ישעיה כג, ח)</small>, פירוש סוחריה. ויש לפרש מזה <b>אִסְפִּי מֵאֶרֶץ כִּנְעָתֵךְ</b>. וכן אמר התרגום <b>כְּנוּשִׁי מֵאַרְעָא סְחוֹרְתִּיךְ</b>. וכן יתכן מזה כִּי נִדְמָה כָּל עַם <b>כְּנַעַן</b> <small>(צפניה א, יא)</small>, כלומר העשירים בעלי הסחורה כמו שאמר נכרתו כל נטילי כסף. וכן וְלֹא יִהְיֶה <b>כְנַעֲנִי</b> עוֹד <small>(זכריה יד, כא)</small>, סוחר, כלומר רבים יהיו המקדישים כלים לבית המקדש עד שלא יצטרכו לסוחר שימכור להם. ואדוני אבי ז"ל כתב כנעני ממש מִגּוֹי כנען. וליפי שהיו חוטבי עצים ושואבי מים כנענים והם החִוִּים שנתנם יהושע חוטבי עצים ושואבי מים לבית המקדש אמר כי לא יהיו עוד הם חוטבי עצים ושואבי מים כי מגדולי האומות יבואו לעבודת בית המקדש, כמו שאמר וְגַם מֵהֶם אֶקַּח לַכֹּהֲנִים לַלְוִיִּם <small>(ישעיה סו, כא)</small>.
<h3>כנף</h3>
כָּל בַּעַל<b> כָּנָף</b> <small>(משלי א, יז)</small>, כֹּל צִפּוֹר כָּל <b>כָּנָף</b> <small>(בראשית ז, יד)</small>, פירוש כל צפור בעל כנף. <b>כְּנַף</b> רְנָנִים נֶעֱלָסָה <small>(איוב לט, יג)</small>, וְלָהֵנָּה <b>כְנָפַיִם</b> <b>כְּכַנְפֵי</b> הַחֲסִידָה <small>(זכריה ה, ט)</small>, יִפְרֹשׂ <b>כְּנָפָיו</b> <small>(דברים לב, יא)</small> <b>כַּנְפֵי</b> יוֹנָה נֶחְפָּה בַכֶּסֶף <small>(תהלים סח, יד)</small>, ידוע. ועל דרך ההשאלה אֲשֶׁר בָּאת לַחֲסוֹת תַּחַת <b>כְּנָפָיו</b> <small>(רות ב, יב)</small>, כלומר להסתופף בצלו, עַל צִיצִת <b>הַכָּנָף</b> <small>(במדבר טו, לח)</small>, על ארבע כַּנְפוֹת כסותך <small>(דברים כב, יב)</small>, וְנָגַע <b>בִּכְנָפוֹ</b> אֶל הַלֶּחֶם <small>(חגי ב, יב)</small>, קצת הבגד מלמטה יקרא כנף. וכן <b>מִכְּנַף</b> הָאָרֶץ <small>(ישעיה כד, טז)</small>, לֶאֱחֹז <b>בְּכַנְפוֹת</b> הָאָרֶץ <small>(איוב לח, יג)</small> בקצות הארץ. אֶשָּׂא <b>כַנְפֵי</b> שָׁחַר <small>(תהלים קלט, ט)</small>, כלומר אם אלך לקצה המזרח. וּמַרְפֵּא <b>בִּכְנָפֶיהָ</b> <small>(מלאכי ג, כ)</small>, דימה פריסת האור לפריסת הכנף. וְעַל <b>כְּנַף</b> שִׁקּוּצִים מְשֹׁמֵם <small>(דניאל ט, כז)</small>, על פריסת השקוצים יהיה אדם משומם וחמה. וְלֹא <b>יִכָּנֵף</b> עוֹד מוֹרֶיךָ <small>(ישעיה ל, כ)</small>, לא יאסף ולא יעצר. ודומרה לו בלשון רבותינו ז"ל שקורין לאסיפת העם ועצירתם כנופיא <small>(יומא נא ע"א)</small>. ויש מפרשים לא ירחק כלומר לא יהיה בכנף הארץ. וכבר פירשתיו לך בשרש <b>יָרָה</b>.
<h3>כנר</h3>
<b>כִּנּוֹר</b> וְעוּגָב <small>(בראשית ד,כא)</small> וַיְהִי לְאֵבֶל <b>כִּנֹּרִי</b> <small>(איוב ל, לא)</small>. והקבוץ וְקוֹל <b>כִּנּוֹרַיִךְ</b> לֹא יִשָּׁמַע עוֹד <small>(יחזקאל כו,יג)</small>. ובלשון נקבות <b>וּבְכִנֹּרוֹת</b> וּבִנְבָלִים <small>(שמואל ב' ו,ה)</small>, תָּלִינוּ <b>כִּנֹּרוֹתֵינוּ</b> <small>(תהלים קלז, ב)</small> ידוע.
<h3>כסס</h3>
<b>תָּכֹסּוּ</b> עַל הַשֶּׂה <small>(שמות יב, ד)</small>. <b>והשם</b> <b>בְּמִכְסַת</b> נְפָשֹׁת <small>(שם)</small>, אֵת <b>מִכְסַת</b> הָעֶרְכְּךָ <small>(ויקרא כז, כג)</small>. ומשקל אחר וַיְהִי <b>הַמֶּכֶס</b> לַי"י <small>(במדבר לא, לז)</small>, כלם ענין מנין. ונקרא המכס על שם מנין, לפי שדרך לוקחי המכס לקחת במנין מן העובר עליהם חמישית או ששית או עשירית לפי החוק והמנהג. ורבותינו ז"ל נשתמשו הרבה בלשון מכס באמרם היה עובר על בית המכס וזולת זה הרבה <small>(כלאים פרק ט, משנה ג)</small> עד שמרוב שימושם בו קבעו ה<b>מ"ם</b> שרשית וקראו ללוקחי המכס מוכסים באמרם <small>(בבא קמא קיג ע"א)</small> אין פורטין מתיבת המוכסים, כמו שקבעו <b>תי"ו</b> <b>תְּחִלָּה</b> ואמרו <b>מַתְחִיל, מַתְחִילִין</b>, ו<b>תי"ו</b> <b>תְּרוּמָה</b> ואמרו <b>תּוֹרֵם, תּוֹרְמִין</b>.
<h3>כסא</h3>
<b>כִּסֵּא</b> כָבוֹד <small>(ירמיה יז, יב)</small>, וַיֵּשֶׁב שְׁלֹמֹה עַל <b>כִּסֵּא</b> י"י <small>(דברי הימים א' כט, כג)</small>, כלומר למשפט כי המשפט לאלהים הוא. הַיֹּשֵׁב עַל <b>כִּסְאוֹ</b> <small>(שמות יא, ה)</small>, הַשָּׁמַיִם <b>כִּסְאִי</b> <small>(ישעיה סו, א)</small>, ונכתבו ב<b>ה"א</b> שֵׁשׁ מַעֲלוֹת <b>לַכִּסֵּה</b> <small>(מלכים א' י, יט)</small>, וְרֹאשׁ עָגֹל <b>לַכִּסֵּה</b> <small>(שם)</small>. מְאַחֵז פְּנֵי <b>כִסֵּה</b> <small>(איוב כו, ט)</small>, פירוש הקדוש ברוך הוא מאחז פני השמים הנקראים כסא כלומר כי בכחו יעמדו ויפרוס עליהם עננו. והקבוץ בלשון נקבות <b>כִסְאוֹת</b> לְמִשְׁפָּט <b>כִּסְאוֹת</b> לְבֵית דָּוִד <small>(תהלים קכב, ה)</small>. ונפלה ה<b>אל"ף</b> ממילת עַל <b>כֵּס</b> יָהּ <small>(שמות יז, טז)</small>, מפני שנתחבר עם יה והיא מלה אחת ה<b>סמ"ך</b> בשוא והענין ידוע. לְיוֹם <b>הַכֶּסֶא</b> יָבֹא בֵיתוֹ <small>(משלי ז, כ)</small>, זמן. וכן<b> בַּכֵּסֶה</b> לְיוֹם חַגֵּנוּ <small>(תהלים פא, ד)</small>. וה<b>ה"א</b> תמורת <b>אל"ף</b>. והם בשש נקודות.
<h3>כסה</h3>
אָדָם עָרוּם <b>כֹּסֶה</b> דָּעַת <small>(משלי יב, כג)</small>, <b>וְכֹסֶה</b> קָלוֹן עָרוּם <small>(משלי יב, טז)</small>. <b>והשם</b> <b>כְּסוּי</b> עוֹר תַּחַשׁ <small>(במדבר ד, ו)</small>. ומשקל אחר וְאֵין <b>כְּסוּת</b> לָאֲבַדּוֹן <small>(איוב כו, ו)</small>, עַל אַרְבַּע כַּנְפוֹת <b>כְּסוּתְךָ</b> <small>(דברים כב, יב)</small>, כִּי הִוא <b>כְסוּתֹה</b> לְבַדָּהּ <small>(שמות כב, כו)</small>. ומשקל אחר וְעָשִׂיתָ <b>מִכְסֶה</b> לָאֹהֶל <small>(שמות כו, יד)</small>. <b>וההתפעל</b> וַתִּקַּח הַצָּעִיף <b>וַתִּתְכָּס</b> <small>(בראשית כד, סה)</small>, <b>תִּכַּסֶּה</b> שִׂנְאָה בְּמַשָּׁאוֹן <small>(משלי כו, כו)</small>, הראוי <b>תִּתְכַּסֶּה</b>. <b>והנפעל</b> בַּהֲמֹון גַּלָּיו <b>נִכְסָתָה</b> <small>(ירמיה נא, מב)</small>, לְבִלְתִּי <b>הִכָּסוֹת</b> <small>(יחזקאל כד, ח)</small>. <b>והפעל הכבד</b> [פִּעֵל] <b>כִּסָּה</b> הֶעָנָן <small>(במדבר ט, טו)</small>, וַעֲוֹנִי לֹא <b>כִסִּיתִי</b> <small>(תהלים לב, ה)</small>, אֵלֶיךָ <b>כִסִּתִי</b> <small>(תהלים קמג, ט)</small>, בחירק. ופירוש הפסוק הַצִּילֵנִי מֵאֹיְבַי י"י, כי לא גליתי ריבי לבני אדם כי שוא תשועת אדם, אלא כסיתי מהם ואליך לברך גליתי וזה טעם <b>אֵלֶיךָ</b> כִסִּתִי אליך צעקתי בסתר ובמכסה מבני אדם. ובצרי <b>כִּסֵּתִי</b> עָלָיו אֶת תְּהוֹם <small>(יחזקאל לא, טו)</small>, <b>וְכִסֵּיתִי</b> בְכַבּוֹתְךָ שָׁמַיִם <small>(יחזקאל לב, ז)</small>, <b>וַיְכַס</b> הֶעָנָן <small>(שמות מ, לד)</small>, בֶּעָנָן <b>אֲכַסֶּנּוּ</b> <small>(יחזקאל לב, ז)</small>, והוקל תְּהֹמֹת <b>יְכַסְיֻמוּ</b> <small>(שמות טו, ה)</small>. אֲשֶׁר <b>תְּכַסֶּה</b> בָּהּ <small>(דברים כב, יב)</small>. וַתִּקְחִי אֶת בִּגְדֵי רִקְמָתֵךְ <b>וַתְּכַסִּים</b> <small>(יחזקאל טז, יח)</small>, פירוש ותכסי בם. או יסמך אל הכינויים כדרך לבישה יִלְבָּשָׁם הַכֹּהֵן <small>(שמות כט, ל)</small>, לְבַשׁ בְּגָדֶיךָ <small>(דברי הימים ב' יח, כט)</small>, כלומר הבגדים שנתתי לך שתכסים לכבוד בבואך אל ביתי כסית אותם לפני הצלמים. או יהיה כנוי <b>וַתְּכַסִּים</b> לצלמי <b>זכָר שׁזכַר</b> כלומר כסית הצלמים בבגדי רקמה. וְעֵרוֹם <b>כִּסָּה</b> בָגֶד <small>(יחזקאל יח, טז)</small>, בבגד. כִּי תִרְאֶה עָרֹם <b>וְכִסִּיתוֹ</b> <small>(ישעיה נח, ז)</small>. <b>והשם</b> <b>וְלִמְכַסֶּה</b> עָתִיק <small>(ישעיה כג, יח)</small>, כמו כסות והוא בפלס <b>מְמַלֵּא</b> עַל כָּל גְּדֹיתָיו <small>(דברי הימים א' יב, טו)</small>, שהוא <b>שם תאר</b> כמו <b>מָלֵא</b>, וכן יִמַּךְ <b>הַמְּקָרֶה</b> <small>(קהלת י, יח)</small> הוא לקרוי הבית. <b>ושלא נזכר פעלו ממנו</b> [פֻּעַל] <b>כָּסּוּ</b> הָרִים צִלָּהּ <small>(תהלים פ, יא)</small>, וּבַחֹשֶׁךְ שְׁמוֹ <b>יְכֻסֶּה</b> <small>(קהלת ו, ד)</small>.
<h3>כסח</h3>
שְׂרֻפָה בָאֵשׁ <b>כְּסוּחָה</b> <small>(תהלים פ, יז)</small>, קוֹצִים <b>כְּסוּחִים</b> <small>(ישעיה לג, יב)</small>. <b>והתאר</b> <b>לנקבה</b> וַתְּהִי נִבְלָתָם <b>כַּסּוּחָה</b> <small>(ישעיה ה, כה)</small>, בפלס <b>וְשַׁכֻּלָה</b> אֵין בָּהֶם <small>(שיר השירים ד, ב)</small>, ענין כריתה. תרגום לֹא תִזְמֹר <small>(ויקרא כה, ד)</small> <b>לָא תִכְסָח</b>.
<h3>כסל</h3>
<b>הַכְּסִיל</b> חֹבֵק אֶת יָדָיו <small>(קהלת ד, ה)</small>, <b>וְהַכְּסִיל</b> בַּחֹשֶׁךְ הוֹלֵךְ <small>(קהלת ב, יד)</small>. <b>והפעל הקל ממנו</b> וּבְאַחַת יִבְעֲרוּ <b>וְיִכְסָלוּ</b> <small>(ירמיה י, ח)</small>. <b>והשם</b> זֶה דַרְכָּם <b>כֵּסֶל</b> לָמוֹ <small>(תהלים מט, יד)</small>, בשש נקדות. ומשקל אחר אֵשֶׁת <b>כְּסִילוּת</b> הֹמִיָּה <small>(משלי ט, יג)</small>. ומשקל אחר וְאַל יָשׁוּבוּ <b>לְכִסְלָה</b> <small>(תהלים פה, ט)</small>, ידוע. וענין אחר וְיָשִׂימוּ בֵאלֹהִים <b>כִּסְלָם</b> <small>(תהלים עח, ז)</small>, אִם שַׂמְתִּי זָהָב <b>כִּסְלִי</b> <small>(איוב לא, כד)</small>, כִּי י"י יִהְיֶה <b>בְכִסְלֶךָ</b> <small>(משלי ג, כו)</small>, אֲשֶׁר יָקוֹט <b>כִּסְלוֹ</b> <small>(איוב ח, יד)</small>, הֲלֹא יִרְאָתְךָ<b> כִּסְלָתֶךָ</b> <small>(איוב ד, ו)</small>, ענינם ענין הבטחון והתקוה. ופירש רבינו סעדיה מזה טוֹב רָשׁ הוֹלֵךְ בְּתֻמּוֹ מֵעִקֵּשׁ שְׂפָתָיו וְהוּא <b>כְסִיל</b> <small>(משלי יט, א)</small>, פירוש והוא בוטח בעשרו והוא כנגד רש, ועקש שפתיו כנגד הולך בתומו. וכן כששנה הפסוק בחלק השלישי מן הספר אמר וְהוּא עָשִׁיר <small>(משלי כח, ו)</small>, במקום שאמר הנה <b>וְהוּא כְסִיל</b>. עָשׁ <b>כְּסִיל</b> וְכִימָה <small>(איוב ט, ט)</small>, כתב רבי יונה כי הוא כוכב גדול נקרא בערבי <b>סוהי"ל</b> <small>(סואל)</small> והכוכבים המתחברים אליו נקראים על שמו כְּסִילִים, כִּי כוֹכְבֵי הַשָּׁמַיִם <b>וּכְסִילֵיהֶם</b> <small>(ישעיה יג, י)</small>. והחכם רבי אברהם אבן עזרא ז"ל פירש שהם שני כוכבים בשני הסדנים ונקרא אחד מהם כסיל והוא האדום ההורג הגמלים אם יראוהו. וטעם וכסיליהם קרוב מגזרת עַל <b>הַכְּסָלִים</b> <small>(ויקרא ג, ד)</small>. אוֹ משְׁכוֹת <b>כְּסִיל</b> תְּפַתֵּחַ <small>(איוב לח, לא)</small>, פירשתיו בשרש <b>כימה</b>. וַיַּעַשׂ פִּימָה עֲלֵי<b> כָסֶל</b> <small>(איוב טו, כז)</small>, וְאֶת הַחֵלֶב אֲשֶׁר עֲלֵהֶן אֲשֶׁר עַל <b>הַכְּסָלִים</b> <small>(ויקרא ג, ד)</small>, ידוע. וקורין להן בלע"ז <b>פלנק"ש</b>. ופירוש אשר על הכסלים חסר <b>וי"ו</b> <b>וַאֲשׁר</b> על הכסלים. <b>וְהַכְּסָלִים</b> הם סמוך לכליות תחת המתנים והם עקרי הירכים ותרגומו <b>גִּסְסַיָּא</b>. ובדברי רבותינו ז"ל <small>(נדה מח ע"ב)</small> בנות עניים סימן צד שמאל ממהר לבא..... מפני שנושאות אחיהן על גיססיהן. ותרגום עַל צַד תֵּאָמַנָה <small>(ישעיה ס, ד)</small> <b>עַל גִסְסִין</b>.
<h3>כסם</h3>
<b>כָּסוֹם יִכְסְמוּ</b> אֶת רָאשֵׁיהֶם <small>(יחזקאל מד, כ)</small>, אמרו רבותינו ז"ל <small>(סנהדרין כב ע"ב)</small> כתספורת של בן אלעשא ראשו של זה בצד עקרו של זה. ויונתן תרגם<b> סַפָּרָא יִסְפְּרוּן</b>, כלומר לא יגלחו ראשם בהעברת תער ולא ישלחו גם כן <b>פֶּרַע</b> שלא יגלחו כלל אלא יספרו ראשיהם בדרך השוה. וְהַחִטָּה <b>וְהַכֻּסֶּמֶת</b> <small>(שמות ט, לב)</small>, וְדֹחַן<b> וְכֻסְּמִים</b> <small>(יחזקאל ד, ט)</small>, בדגש ה<b>סמ"ך, אישפילט"א</b> בלע"ז.
<h3>כסף</h3>
כְּאַרְיֵה <b>יִכְסוֹף</b> לִטְרוֹף <small>(תהלים יז, יב)</small>, לְמַעֲשֵׂה יָדֶיךָ <b>תִכְסֹף</b> <small>(איוב יד, טו)</small>. <b>והנפעל</b> <b>נִכְסְפָה</b> וְגַם כָּלְתָה נַפְשִׁי <small>(תהלים פד, ג)</small>, כִּי <b>נִכְסֹף נִכְסַפְתָּה</b> לְבֵית אָבִיךָ <small>(בראשית לא, ל)</small>, הַגּוֹי לֹא<b> נִכְסָף</b> <small>(צפניה ב, א)</small>, ענין תאוה וחשק. ואמר אדוני אבי ז"ל פירש <b>הַגּוֹי לֹא נִכְסָף</b> גוי שאין לו בושה מלשון התלמוד <small>(בבא בתרא קיא ע"א)</small> איכסיף באכסופי אפי. זָהָב <b>וָכֶסֶף</b> <small>(שמות כה, ג)</small>, בשש נקדות. והקבוץ כספים וּלְהָשִׁיב <b>כַּסְפֵּיהֶם</b> אִישׁ אֶל שַׂקּוֹ <small>(בראשית מב, כה)</small>, ידוע.
<h3>כסת</h3>
הוֹי לִמְתַפְּרוֹת <b>כְּסָתוֹת</b> <small>(יחזקאל יג, יח)</small>, הִנְנִי אֶל <b>כִּסְּתוֹתֵיכֶנָה</b> <small>(יחזקאל יג, כ)</small>, כסת ידוע בדברי רבותינו ז"ל באמרם <small>(תענית יא ע"א)</small> וכי לא היה לו למשה כר או כסת לישב עליה? כסת הסבלים טמאה מדרס <small>(כלים פרק כה, משנה ט)</small> והוא שעושין ומשימין על ראשיהן שיהא נח להם לסבול המשא. כסת עגולה הכדור והאמוס <small>(מקואות פרק י, משנה ב)</small> פירוש כסת קטנה שעושים השרים לשום תחת מראשותיהם וקורין לו <b>אבריליי"ר</b>.
<h3>כעס</h3>
רָשָׁע יִרְאֶה <b>וְכָעָס</b> <small>(תהלים קיב, י)</small>, קמץ כולו.<b> וְכָעַס</b> הַרְבֵּה וְחָלְיוֹ וָקָצֶף <small>(קהלת ה, טז)</small>, חציו קמץ וחציו פתח. <b>וַיִּכְעַס</b> אָסָא אֶל הָרֹאֶה <small>(דברי הימים ב' טז, י)</small>. <b>והכבד</b> [פִּעֵל] <b>וְכִעֲסַתָּה</b> צָרָתָהּ <small>(שמואל א' א, ו)</small>, <b>כִּעֲסוּנִי</b> בְּהַבְלֵיהֶם <small>(דברים לב, כא)</small>. <b>וכבד אחר</b> [הִפְעִיל] אֲשֶׁר <b>הִכְעִיס</b> אֶת י"י אֱלֹהֵי יִשְׂרָאֵל <small>(מלכים א' טו, ל)</small>, בְּגוֹי נָבָל <b>אַכְעִיסֵם</b> <small>(דברים לב, כא)</small>, כֵּן <b>תַּכְעִסֶנָּה</b> <small>(שמואל א' א, ז)</small>, <b>לְהַכְעִיסוֹ</b> בְּמַעֲשֵׂה יְדֵיכֶם <small>(דברים לא, כט)</small>, כִּי <b>הִכְעִיסוּ</b> לְנֶגֶד הַבּוֹנִים <small>(נחמיה ג, לז)</small>, רוצה לומר כי הכעיסונו נגד הבונים. <b>וְהִכְעַסְתִּי</b> לֵב עַמִּים רַבִּים <small>(יחזקאל לב, ט)</small>. <b>והשם</b> גַּם <b>כַּעַס</b> <small>(שמואל א' א' ו)</small>, <b>כַּעַס</b> לְאָבִיו בֵּן כְּסִיל <small>(משלי יז, כה)</small>, כִּי מֵרֹב שִׂיחִי <b>וְכַעְסִי</b> <small>(שמואל א' א, טו)</small>. ויש מהן שנכתבו ב<b>שי"ן</b> כִּי לֶאֱוִיל יַהֲרָג <b>כָּעַשׂ</b> <small>(איוב ה, ב)</small>, וַתֵּכַהּ <b>מִכַּעַשׂ</b> עֵינִי <small>(איוב יז, ז)</small>, וְתֶרֶב <b>כַּעַשְׂךָ</b> עִמָּדִי <small>(איוב י, יז)</small>, לוּ שָׁקוֹל יִשָּׁקֵל <b>כַּעְשִׂי</b> <small>(איוב ו, ב)</small>. ורבי יונה כתב אלו השנים לו שקולי שקל כעשי, <b>כִּי מֵרֹב שִׂיחִי וְכַעְסִי</b>, שרש בפני עצמו ב<b>שי"ן</b> בענין <b>כְּאֵב</b>. ואין צורך כי כשהאדם דואג וכואב יכעס בעצמו ועוד <b>כִּי מֵרֹב שִׂיחִי וְכַעְסִי</b> הוא בכל הספרים המדוייקים אשר ראינו ב<b>סמ"ך</b>. והקבוץ עַל כָּל <b>הַכְּעָסִים</b> אֲשֶׁר <b>הִכְעִיסוֹ</b> מְנַשֶּׁה <small>(מלכים ב' כג, כו)</small>, הכל ענין קצף וחרון אף. ורבי יונה כתב כי הכעיסו לגגד הבונים ענין הלעג והבזו. ואין צורך כי פירושו כי הכעיסו אותנו נגד הבונים כמו שפירשנו כלומר להניא לב הבונים שלא לבנות.
<h3>כפף</h3>
<b>כָּפַף</b> נַפְשִׁי <small>(תהלים נז, ז)</small>, <b>פעל עומד</b> וזכר נפש בלשון זכר כמו כָּל נֶפֶשׁ שִׁבְעָה <small>(בראשית מו, כה)</small>, או יהיה <b>פעל יוצא</b> ופירושו <b>כָּפַף</b> כל אחד מהם נפשי. י"י זֹקֵף <b>כְּפוּפִים</b> <small>(תהלים קמו, ח)</small>, <b>הֲלָכֹף</b> כְּאַגְמֹן רֹאשׁוֹ <small>(ישעיה נח, ה)</small>. <b>והנפעל</b> <b>אִכַּף</b> לֵאלֹהֵי מָרוֹם <small>(מיכה ו, ו)</small>, משפטו <b>אִכָּפֵף</b>. <b>והשם</b> לענף הנגזר מזה <b>כִּפָּה</b> וְאַגְמוֹן <small>(ישעיה ט, יג)</small>, <b>וְכִפָּתוֹ</b> לֹא רַעֲנָנָה <small>(איוב טו, לב)</small>, <b>כַּפֹּת</b> תְּמָרִים <small>(ויקרא כג, מ)</small>, לפי שהיא כפופה. וכן פירש אדוני אבי ז"ל מזה בְּעוֹדָהּ <b>בְּכַפּוֹ</b> יִבְלָעֶנָּה <small>(ישעיה כח, ד)</small>, כלומר כאשר יראה הרואה אותה בענף יבלענה בעודה בענף. ומזה נקרא עוד תוך היד <b>כַּף</b> לפי שהיא כפופה. מְלֹא <b>כַף</b> נָחַת <small>(קהלית ד, ו)</small>, וַיְמַלֵּא <b>כַפּוֹ</b> מִמֶּנָּה <small>(ויקרא ט, יז)</small>, בְּעוֹדָהּ <b>בְּכַפּוֹ</b> יִבְלָעֶנָּה <small>(ישעיה כח, ד)</small>, עַל לֹא חָמָס <b>בְּכַפָּי</b> <small>(איוב טז, יז)</small>, <b>וְכַפָּיו</b> פְּרֻשׂוֹת הַשָּׁמָיִם <small>(מלכים א' ח, נד)</small>, אֶפְרֹשׂ אֶת <b>כַּפַּי</b> אֶל י"י <small>(שמות ט, כט)</small>, <b>וְכַף</b> יָשִׂימוּ לְפִיהֶם <small>(איוב כט, ט)</small>, <b>וְאַכְפִּי</b> עָלֶיךָ לֹא יִכְבָּד <small>(איוב לג, ז)</small>, כמו וכפי וה<b>אל"ף</b> נוסף. וכבר כתבנוהו בשרש <b>אָכַף</b>. עַל <b>כַּפַּיִם</b> כִּסָּה אוֹר <small>(איוב לו, לב)</small>, עננים לפי שבתחלה הענן ככף כמו שאמר עָב קְטַנָּה <b>כְּכַף</b> אִישׁ <small>(מלכים א' יח, מד)</small>, ולפי שהם כמו <b>כִּפָּה</b> על בני אדם. וכן <b>וְשַׂכֹּתִי</b> כַפִּי <small>(שמות לג, כב)</small>, כלומר אסכך בענני עליך עד עברי. או הוא כף ממש והוא דרך משל. וכן נִשָּׂא לְבָבֵנוּ אֶל כַּפָּיִם <small>(איכה ג, מא)</small>, עננים. ויש לפרשו מלשון כף ופירושו נשא לבבנו עם כפינו על דרך <b>בְּנָשְׂאִי יָדַי</b> אֶל דְּבִיר קָדְשֶׁךָ <small>(תהלים כח, ב)</small>, או פירוש נשים לבבנו בכפינו ונשא אותו למשאת אל אל בשמים. וכן פירש רבינו סעדיה ז"ל. הֵן עַל <b>כַּפַּיִם</b> חַקֹּתִיךְ <small>(ישעיה מט, טז)</small>, עננים. וכן כתב אדוני אבי ז"ל. ויתכן לפרשו כמשמעו כאילו על כפים תקותיך שאראה אותך תמיד. וכן פירשו החכם רבי אבררהם אבן עזרא ז"ל. וכן נקרא תחתית הרגל כף <b>מִכַּף</b> רַגְלוֹ <small>(איוב ב, ז)</small>, <b>מִכַּף</b> רַגְלְךָ <small>(דברים כח, לה)</small>. וכן עַל כַּף <b>הַיָּרֵךְ</b> <small>(בראשית לב, לג)</small>, לפי שהעצם הנכנס בו עצם הירך כפוף. ויש מפרשים כי נקרא כן לפי שהבשר אשר סביב עצם הקולית העליונה עשויה כמין כף. וכן <b>כַּף</b> אַחַת עֲשָׂרָה זָהָב <small>(במדבר ז, יד)</small>, <b>כַּפּוֹת</b> זָהָב <small>(במדבר ז, פד)</small>. הוא הבוך והיא כפופה <b>קוֹקְיַיארַא</b> בלע"ז.
<h3>כפה</h3>
מַתָּן בַּסֵּתֶר <b>יִכְפֶּה</b> אָף <small>(משלי כא, יד)</small>, ישכך האף ויניחהו. ודומה לו בלשון רבותינו ז"ל <small>(שבת פרק שמנה עשר משנה ב. דף קכח ע"ב)</small> כופין את הסל לפני האפרוחים שיעלו ושירדו בשבת. ענין הכפייה הוא שפני הכלי למטה וגבו למעלה. ורבי יהודה הביא בזה השרש <b>אִכַּף</b> לֵאלֹהֵי מָרוֹם <small>(מיכה ו, ו)</small>, ואולי מצאו בספריו קמוץ. ורבותינו ז"ל נשתמשו הרבה בזה השרש בענין ההכרח באמרם <small>(קידושין נ ע"א)</small> כופין אותו עד שיאמר רוצה אני, וזולת זה הרבה. וענין<b> יִכְפֶּה אָף</b> הוא יותר קרוב לזה הענין ואף על פי שענין כופין אותו וענין כופין את הסל קרובים.
<h3>כפל</h3>
<b>וְכָפַלְתָּ</b> אֶת הַיְרִיעָה הַשִּׁשִּׁית <small>(שמות כו, ט)</small>, רָבוּעַ יִהְיֶה <b>כָּפוּל</b> <small>(שמות כח, טז)</small>.<b> והנפעל וְתִכָּפֵל</b> חֶרֶב שְׁלִישִׁתָה <small>(יחזקאל כא, יט)</small>. <b>והשם בְּכֶפֶל</b> רִסְנוֹ מִי יָבוֹא <small>(איוב מא, ה)</small>, בשש נקודות. <b>כִּפְלַיִם</b> בְּכָל חַטֹּאתֶיהָ <small>(ישעיה מ, ב)</small>. מְעָרַת <b>הַמַּכְפֵּלָה</b> <small>(בראשית כג, ט)</small>, מערה לפנים ממערה.
<h3>כפן</h3>
<b>כָּפְנָה</b> שָׁרֳשֶׁיהָ עָלָיו <small>(יחזקאל יז, ז)</small>, אספה והוא הפוך מן הדומה לו בדברי רבותינו ז"ל שקורין לאסיפת העם כנופיא <small>(יומא נא ע"א)</small>. לְשֹׁד <b>וּלְכָפָן</b> תִּשְׂחָק <small>(איוב ה, כב)</small>, תרגום רָעָב <small>(בראשית יב, י)</small> <b>כַפְנָא</b>. ואדוני אבי ז"ל פירשו היטב והוא חסרון הכיס כלומר אפיסת המעות בעת שהמעות ביוקר כי מה צורך לזכור רעב שתי פעמים והלא זכרו בראש כלם בְּרָעָב פָּדְךָ מִמָּוֶת <small>(בראשית ה, כ)</small>.
<h3>כפס</h3>
<b>וְכָפִיס</b> מֵעֵץ יַעֲנֶנָּה <small>(חבקוק ב, יא)</small>, אם נדמה אותו למה שאמרו רבותינו ז"ל <small>(בבא בתרא ג ע"א)</small> כפסים אריחי, הוא מענין האֶבֶן שזכר בפסוק. ולענין הפסוק ידמה כי הוא מענין העץ כי כבר זכר כי אבן מקיר תזעק. וכן תרגום יונתן <b>וְשַׁפָּא מִגם מְרֵישָׁא עָנִי לֵיהּ</b>. רוצה לומר חתיכה מהקורה.
<h3>כפר</h3>
<b>וְכָפַרְתָּ</b> אֹתָהּ מִבַּיִת וּמִחוּץ בַּכֹּפֶר <small>(בראשית ו, יד)</small>, הוא שקורין לו בערבי <b>קפ"ר</b> והוא כמין חמר. ויש מפרשים זפת מדברי רבותינו ז"ל כופרא <small>(שבת סז ע"א)</small>. ומזה נקראת כפרת וְעָשִׂיתָ <b>כַפֹּרֶת</b> <small>(שמות כה, יז)</small>, לפי שהיתה מכסה לארון. כי אמר <b>אֲכַפְּרָה</b> פָנָיו <small>(בראשית לב, כא)</small>, פירוש אסיר כעסו. לֹא תוּכְלִי <b>כַּפְּרָהּ</b> <small>(ישעיה מז, יא)</small>, להסירה ולבטלה. וְאִישׁ חָכָם<b> יְכַפְּרֶנָּה</b> <small>(משלי טז, ד)</small>, יסירנה. <b>ושלא נזכר פעלו ממנו</b> [פֻּעַל] <b>וְכֻפַּר</b> בְּרִיתְכֶם אֶת מָוֶת <small>(ישעיה כח, יח)</small>, כלומר יוסר ויתבטל. <b>והשם</b> אִישׁ <b>כֹּפֶר</b> נַפְשׁוֹ <small>(שמות ל, יב)</small>, פירוש הסרת עון נפשו כלומר פדיונו. אִם <b>כֹּפֶר</b> יוּשַׁת עָלָיו <small>(שמות כא, ל)</small>, נָתַתִּי <b>כָפְרְךָ</b> מִצְרַיִם <small>(ישעיה מג, ג)</small>. וענין הכפרה כמו כן מזה הענין כי הכפרה היא הסרת העונות. וכן אמרו רבותינו ז"ל <small>(כתובות י ע"ב)</small>, <b>מִזְבֵּחַ</b> מזיח מכפר. והקשה המקשה היינו מזיח היינו מכפר? ותירץ המתרץ מזיח גזירות, מכפר עונות, ושניהם לשון הסרה הם, כי מזיח מן וְלֹא יִזַּח הַחֹשֶׁן מֵעַל הָאֵפוֹד <small>(שמות כח, כח)</small>. וכן שמשו הם בזה הלשון בלשון הסרה בהרבה מקומות באמרם <small>(חולין ח ע"ב)</small> מכפר ליה בבליתא דפרסא, כלומר מסיר שמנו ומעבירו בבגד קשה שיקנחנו בו. אוּלַי <b>אֲכַפְּרָה</b> בְּעַד חַטַּאתְכֶם <small>(שמות לב, ל)</small>, אסיר עוניתיכם וחטאותיכם בהתפללי בעד הטאותיכם. או אסיר כעס הבורא שכעס עליכם בעד חטאתכם. <b>וְכִפֶּר</b> אַהֲרֹן <small>(שמות ל, י)</small>, בנתינת הדם על קרנות המזבח יסיר עונות ישראל שירצה לפני המקום. <b>לְכַפֵּר</b> עַל נַפְשֹׁתֵיכֶם <small>(שמות ל, טז)</small>, <b>כַּפֵּר</b> לְעַמְּךָ יִשְׂרָאֵל <small>(דברים כא, ח)</small>. <b>ושלא נזכר פועלו</b> [פֻּעַל] אֲשֶׁר <b>כֻּפַּר</b> בָּהֶם <small>(שמות כט, לג)</small>, וְלָאָרֶץ לֹא <b>יְכֻפַּר</b> <small>(במדבר לה, לג)</small>.<b> וההתפעל</b> אִם <b>יִתְכַּפֵּר</b> עֲוֹן בֵּית עֵלִי <small>(שמואל א' ג, יד)</small>. ועם <b>הנפעל</b> <b>וְנִכַּפֵּר</b> לָהֶם הַדָּם <small>(דברים כא, ח)</small>, משפטו <b>וְנִתְכַּפֵּר</b>. <b>והשם</b> יוֹם <b>כִּפֻּרִים</b> <small>(ויקרא כג, כח)</small>. וענין אחר <b>כֹּפֶר</b> הַפְּרָזִי <small>(שמואל א' יז, יח)</small>. <b>וּכְפַר</b> הָעַמֹּנָי <small>(יהושע יח, כד)</small>. ומשקל אחר נָלִינָה <b>בַּכְּפָרִים</b> <small>(שיר השירים ז, יב)</small>. ומשקל אחר לְכָה וְנִוָּעֲדָה יַחְדָּו <b>בַּכְּפִירִים</b> <small>(נחמיה ו, ב)</small>, תרגום העיר ובנותיה<b> וְכַפְרָנָהָא</b> הם בתים חוץ לעיר לכפרים ולעובדי אדמה. אֶשְׁכֹּל <b>הַכֹּפֶר</b> <small>(שיר השירים א, יד)</small>, הוא הנקרא בערבי <b>אלחנ"א</b>. וכן <b>כְּפָרִים</b> עִם נְרָדִים <small>(שיר השירים ד, יג)</small>. ויש מפרשים <b>כְּפָרִים עִם נְרָדִים</b> בושם אחד ואינו כמו <b>אֶשְׁכֹּל הַכֹּפֶר</b>. והחכם רבי אברהם אבן עזרא כתב כי <b>אֶשְׁכֹּל הַכֹּפֶר</b> הוא אשכל הדקל, כי יש לדקל שמות משתנים כפי שנוי זמנו ויש לו זמן הנקרא בלשון ערבי <b>כפ"ר</b> ולו ריח טוב. <b>כְּפִיר</b> וְתַנִּין <small>(תהלים צא, יג)</small>, וּפְנֵי <b>כְפִיר</b> אֶל הַתִּמֹרָה מִפּוֹ <small>(יחזקאל טא, יט)</small>, <b>כְּפִיר</b> אֲרָיוֹת <small>(שופטים יד, ה)</small>, <b>הַכְּפִירִים</b> שֹׁאֲגִים לַטָּרֶף <small>(תהלים קד, כא)</small>, הם עולי ימים מהאריות ומהחיות רעות. וכפיר גדול מגור כמו שאמר ותעל אחת מִגֻּרֶיהָ <b>כְּפִיר</b> הָיָה <small>(יחזקאל יט, ג)</small>. ואמר על דרך ההשאלה<b> כְּפִיר</b> גּוֹיִם נִדְמֵיתָ <small>(יחזקאל לב, ב)</small>, כלומר גדולם וחקיפם. וְסֹחֲרֵי תַרְשִׁישׁ וְכָל <b>כְּפִרֶיהָ</b> <small>(יחזקאל לח, יג)</small>, כלומר גדוליה ותקיפיה. דַּק<b> כַּכְּפֹר</b> עַל הָאָרֶץ <small>(שמות טז, יד)</small>, <b>כְּפוֹר</b> כָּאֵפֶר יְפַזֵּר <small>(תהלים קמז, טז)</small>, הוא שנופל בשחר בימי הקור וקורין לו בלע"ז <b>קונגלפ"י</b>. <b>וְלִכְפוֹרֵי</b> הַזָּהָב <small>(דברי הימים א' כח, יז)</small>, כפות זהב. ורבותינו ז"ל פירשום מזרקים שאמרו <small>(זבחים כה ע"א)</small>, ודם הסכין במאי מקנח ליה? בשפת מזרק כדכתיב כפורי זהב. ונקראו כן על שם שמקנחים בהם הסכין מן הדם כמו מכפר ליה בבליתא דפרסא <small>(חולין ח ע"ב)</small> שענינו מקנח כמו שפירשנו.
<h3>כפשׁ</h3>
<b>הִכְפִּישַׁנִי</b> בָּאֵפֶר <small>(איכה ג, טז)</small>, יעטני וגאלני. ואפשר לדמותו לדברי רבותינו ולשאמרו <small>(יבמות קז ע"ב)</small> הוא מדד במדה כפושה, שפירושו מרה גסה כלומר יותר ודאי, כן הכפישני שמני כלו באפר עד שכסני בו. ויש ופרשים כפושה הפוכה כלומר ככלי הפוך על פיו כן הכפישני הפכני באפר.
<h3>כר</h3>
עִם חֵלֶב <b>כָּרִים</b> <small>(דברים לב, יד)</small>, אֹורִידֵם <b>כְּכָרִים</b> לִטְבוֹחַ <small>(ירמיה נא, מ)</small>, כִּיקַר <b>כָּרִים</b> <small>(תהלים לז, כ)</small>, רוצה לומר כמשובח שבכרים והוא הַחֵלֶב שהיה כלה על המזבח והכרים הם הכבשים. ועל דרך ההשאלה נקראו הנגידים והאצילים כרים כמו שנקראו גם כן אילים ועתודים. שִׁלְחוּ <b>כַר</b> משֵׁל אֶרֶץ <small>(ישעיה טז, א)</small>. וַיִּקַּח אֶת שָׂרֵי הַמֵּאֹיות [הַמֵּאוֹת] <b>לַכָּרִי</b> וְלָרָצִים <small>(מלכים ב' יד, א)</small>, ומלת <b>לַכָּרִי</b> נגרעה ממנה <b>מ"ם</b> הרבים ומשפטו לכרים. וכן וַיִּקַּח אֶת שָׂרֵי הַמֵּאוֹת וְאֶת <b>הַכָּרִי</b> <small>(מלכים ב' יא, יט)</small>, או יהיה שם כך לקבוץ הנגידים. וְשִׂים עָלֶיהָ <b>כָרִים</b> <small>(יחזקאל ד, ב)</small>, נגידים ושרי חיילות. ואדוני אבי ז"ל כתב <b>וְשִׂים עָלֶיהָ כָרִים, לָשׂוּם כָּרִים</b> <small>(יחזקאל כא, כז)</small>, כבשים כמו שעושים אילי הברזל לנגח החומה. וכן קרא מקום מרעה הכבשים ושאר הבהמות כר <b>כַּר</b> נִרְחָב <small>(ישעיה ל, כג)</small>, לָבְשׁוּ <b>כָרִים</b> הַצֹּאן <small>(תהלים סה, יד)</small>. ורבי יונה פירש <b>שִׁלְחוּ כַר משֵׁל אֶרֶץ</b>, בן הגמל. ונקרא מושל ארץ מרוב מרוצתו וקלותו והגעתו אל המקומות אשר יכוין אליהם. אדוני אבי ז"ל פירש שלחו כר <b>כֶּבֶשֹ</b>, ופירוש אותו סמוך לפי הוא פתוח. וכן פירש אותו הכבשות של מושל הארץ והוא חזקיהו שלחו אותם אתם מואב מסלע מדברה. והיא מערי מואב אל הר בת ציון שלחו אותם למושל חזקיהו. ואמר זה בעבור כי היו רגילים לשלוח מס למלך ישראל כמו כתוב ומישע מלך מואב היה נקד וְהֵשִׁיב לְמֶלֶךְ יִשְׂרָאֵל מֵאָה אֶלֶף <b>כָּרִים</b> וגו' <small>(מלכים ב' ג, ד)</small>, ובמות אחאב פשעו ולא שלחו כמו שכתוב וַיִּפְשַׁע מֶלֶךְ מוֹאָב בְּמֶלֶךְ יִשְׂרָאֵל וגו' <small>(מלכים ב' ג, ה)</small>, ועתה בהתחזק מלך ישראל אמר שישיבו לו המס בתחילה. ויתכן ששרש זה <b>כָּרַר</b>.
<h3>ככר</h3>
<b>וְכִכַּר</b> לֶחֶם אַחַת <small>(שמות כט, כג)</small>, פירוש לחם גדול, כי השאר היו חלות ורקיקים. לַאֲגוֹרַת כֶּסֶף <b>וְכִכַּר</b> לָחֶם <small>(שמואל א' ב, לו)</small>, כתרגומו <b>פִּתָּא דְלַחְמָא</b> כלומר חתיכת לחם. <b>כִּכַּר</b> הַיַּרְדֵּן <small>(בראשית יג, יא)</small>, תרגומו <b>מֵישַׁר יַרְדְּנָא</b>. <b>כִּכַּר</b> זָהָב <small>(שמות כה, לט)</small>, וַיָּצַר <b>כִּכְּרַיִם</b> כֶּסֶף <small>(מלכים ב' ה, כג)</small>, הוֹאֵל קַח <b>כִּכָּרָיִם</b> <small>(שם)</small>, וַיִּקַּח בְּיָדוֹ עֶשֶׂר <b>כִּכְּרֵי</b> כֶסֶף <small>(מלכים ב' ה, ה)</small>. ככר החול היה ששים לטרין ושל קדש היה כפול מאה ועשרים לטרין.
<h3>כרר</h3>
<b>בְּכַר</b> הַגָּמָל <small>(בראשית לא, לד)</small>, הוא מרעת הגמל. ובדברי רבותינו ז"ל <small>(כלאים פרק ט, משנה ב)</small>, כר וכסת, כרים וכסתות. והם שמו המלה בדבריהם בכפולים לכן שמנו בכר הגמל כפול, כמו שאמרו <small>(פסחים נה ע"ב. מועד קטן יג ע"ב)</small>, מביאין כלים מבית האומן כגון כר בית הכרר.. וכר בדבריהם הוא ששוכבים עליו באמרם <small>(גיטין מז ע"א)</small>, אמר לה בתי כריסי כרי.
<h3>כרב</h3>
<b>כְּרוּב</b> אֶחָד מִקָּצָה מִזֶּה <small>(שמות כה, יט)</small>, וְהָיוּ <b>הַכְּרֻבִים</b> פֹּרְשֵׂי כְנָפַיִם <small>(שמות כה, כ)</small>. ורבי אברהם אבן עזרא ז"ל פירש כי <b>כְּרוּב</b> כולל לכל צורה, כי אלו הכרובים שבתורה פירשו שהם צורת אדם, ופני הכרוב אשר במראות יחזקאל דומה שהוא אומר על פני השור שאמר בפסוק אחד וּפְנֵי שׁוֹר מֵהַשְּׂמֹאול לְאַרְבַּעְתָּן <small>(יחזקאל א, י)</small>, ובפסוק אחר אמר פְּנֵי הָאֶחָד פְּנֵי <b>הַכְּרוּב</b> <small>(יחזקאל י, יד)</small>, במקום שאמר הנה <b>פְּנֵי שׁוֹר</b>. ורבותינו ז"ל שָֹמוּ ה<b>כ"ף</b> משמשת שאמרו <small>(חגיגה יג ע"ב)</small> כי פירוש <b>כְּרוּב</b> כרביא. כי כדמות נערים היו. והקשו אלו הפסוקים אשר ביחזקאל. ותרצו יחזקאל בקש עליו רחמים והפכו לכרוב, אמר רבונו של עולם אין קטיגור נעשה סניגור.. והקשו עוד מה שאמר בפסוק פְּנֵי הָאֶחָד פְּנֵי הַכְּרוּב וּפְנֵי הַשֵּׁנִי פְּנֵי אָדָם והלא אדם וכרוב אחר הוא? ותרצו, אפי רברבי ואפי זוטרי. יַעֲשֶׂה אֹתָהּ <b>כְּרֻבִים</b> <small>(שמות כו, לא)</small>, פירוש יעשה הפרוכת מרוקמת בצורת כרובים. ונקרא המלך כרוב על דרך ההשאלה בגדולה אַתְּ <b>כְּרוּב</b> מִמְשַׁח הַסּוֹכֵךְ <small>(יחזקאל כח, יד)</small>.
<h3>כרה</h3>
בּוֹר <b>כָּרָה</b> וַיַּחְפְּרֵהוּ <small>(תהלים ז, טז)</small>, אָזְנַיִם <b>כָּרִיתָ</b> לִּי <small>(תהלים ט, ז)</small>, פירוש כרית לי אזנים לשמוע עולה וחטאה לא שאלת <small>(שם)</small>, על דרך הִנֵּה שְׁמֹעַ <b>מִזֶּבַח</b> טוֹב <small>(שמואל א' טו, כב)</small>. בְּקִבְרִי אֲשֶׁר <b>כָּרִיתִי</b> לִי <small>(בראשית נ, ה)</small>, כי יתכן שיעקב אבינו עליו השלום כרה וחפר קברו בחייו. כִּי <b>יִכְרֶה</b> אִישׁ בֹּר <small>(שמות כא, לג)</small>, <b>כֹּרֶה</b> שַּׁחַת <small>(משלי כו, כז)</small>. <b>והשם</b> <b>וּמִכְרֵה</b> מֶלַח <small>(צפניה ב, ט)</small>. ומשקל אחר נְוֹת <b>כְּרֹת</b> רֹעִים וְגִדְרוֹת צֹאן <small>(צפניה ב, ו)</small>, פירוש מקום שיכרו הרועים להיות שם מקניהם נכלאים. <b>והנפעל</b> עַד <b>יִכָּרֶה</b> לָרָשָׁע שָׁחַת <small>(תהלים צד, יג)</small>. כולם ענין חפירה. ויתכן לפרש <b>וּמִכְרֵה מֶלַח</b> תל מלח. ודומה לו בדברי רבותינו ז"ל שאמרו לתל התבואה כרי ואמרו <small>(בבא מציעא מב ע"א)</small> התחיל למוד אומר ברוך השולח ברכה בכרי הזה. וענין אחר <b>וַיִּכְרֶה</b> לָהֶם כֵּרָה גְדוֹלָה <small>(מלכים ב' ו, כג)</small> <b>וְתִכְרוּ</b> עַל רֵיעֲכֶם <small>(איוב ו, כז)</small>, <b>יִכְרוּ</b> עָלָיו חַבָּרִים <small>(איוב מ, ל)</small>.<b> והפעל הכבד</b> [הִפְעִיל]<b> לְהַכְרוֹת</b> אֶת דָּוִד <small>(שמואל ב' ג, לה)</small>. כן כתוב, אבל קרי <b>לְהַבְרוֹת</b>. כן אמרו רבותינו ז"ל <small>(סנהדרין כ ע"א)</small>, כתיב <b>לְהַכְרוֹת</b> וקרי <b>לְהַבְרוֹת</b> בתחלה להברותו ולבסוף להכרותו. וכן כתב מנחם בן סרוק. בהכתוב להכרות. וכן כתב רבי יהודה. ואנחנו לא מצאנוהו כן בכל הספרים המדוייקים אשר ראינו. וכן כתב רבי יונה כי לא מצא כתוב להכרות בשום ספר מדוייק ולא במסורת. ענינם ענין אכילה. וכתב אדני אבי ז"ל בספר הגלוי כי לשון <b>כָּרָה</b> היא ארוחה גדולה ו<b>בָרָה</b> היא ארוחה קטנה. ופירוש מה שאמרו רבותינו ז"ל בתחלה להברותו ולבסוף להכרותו בתחלה הפצירו בו שיאכל מעט, וזהו להברותו כמו <b>וְאֶבְרֶה</b> מִיָּדָהּ <small>(שמואל ב' יג, ו)</small>, שהוא אוכל מעט כדרך החולה, ולבסוף להכרותו שיאכילוהו הרבה אחר כן כאשר יחל לאכול מעט. וענין אחר וְגַם מַיִם <b>תִּכְרוּ</b> מֵאִתָּם <small>(דברים ב, ו)</small>, <b>וָאֶכְּרֶהָ</b> לִּי <small>(הושע ג, ב)</small>, ודגש ה<b>כ"ף</b> לתפארת כדגש<b> יִקְּרֵךְ</b> עָוֹן <small>(שמואל א' כח, י)</small>. <b>והשם</b> וְנָתַתִּי <b>מִכְרָם</b> <small>(במדבר כ, יט)</small>, וְרָחֹק מִפְּנִינִים <b>מִכְרָהּ</b> <small>(משלי לא, י)</small>, ענינם ענין קנין. ויתכן להיות מזה. עַל <b>מִכְרָם</b> בַּכֶּסֶף צַדִּיק <small>(עמוס ב, ו)</small>, כמו שאמר במקום אחר <b>לִקְנוֹת</b> בַּכֶּסֶף דַּלִּים <small>(עמוס ח, ו)</small>. ויש מפרשים מזה בְּקִבְרִי אֲשֶׁר <b>כָּרִיתִי</b> לִי <small>(בראשית נ, ה)</small>, ואף על פי שאברהם קנה אותו הרי הוא כאילו קנהו. או מפני שקנה חלק עשו בנזיד עדשים.
<h3>כרך</h3>
<b>וְתַכְרִיךְ</b> בּוּץ וְאַרְגָּמָן <small>(אסתר ח, טו)</small>, טלית של פשתן ונקרא תכריך על שם שהאדם כורך עצמו ומתעטף בו. ובדברי רבותינו ז"ל <small>(כלאים פרק ט, משנה ד)</small>, תכריכי המת. והם נשתמשו בזה השרש בפעל הקל באמרם <small>(ברכות ל ע"ב)</small> אפילו נחש כרוך על עקבו לא יפסיק. כרוכה ומנחת בקרן זויות <small>(קדושין סו ע"א)</small>.
<h3>כרם</h3>
וַיִּטַּע <b>כָּרֶם</b> <small>(בראשית ט, כ)</small>, וְעַד <b>כֶּרֶם</b> זָיִת <small>(שופטים טו, ה)</small>, בשש נקודות.<b> כַּרְמִי</b> שֶׁלִּי לְפָנָי <small>(שיר השירים ח, יב)</small>. לֹא יִפְנֶה דֶּרֶךְ <b>כְּרָמִים</b> <small>(איוב כד, יח)</small>, פירש רבינו סעדיה ז"ל לא יפנה דרך יישוב, כי הכרמים קרובים לעיר לעולם והרשע לא יפנה דרך יישוב אלא כל ימיו יהיה במדבר זה. ויש מפרשים כי ה<b>כ"ף</b> שימוש כמו <b>רָמִים</b>. <b>וּכְרָמֵינוּ</b> סְמָדַר <small>(שיר השירים ב, טו)</small>. ונקראו עובדי הכרמים כורמים <b>לְכֹרְמִים</b> וּלְגְבִים [וּלְיֹגְבִים] <small>(ירמיה נב, טו)</small>, אִכָּרֵיכֶם <b>וְכֹרְמֵיכֶם</b> <small>(ישעיה סא, ה)</small>. ופירוש <b>וְעַד כֶּרֶם זָיִת, ו"ו</b> וְעַד עומד במקום שנים ומשפטו ועד כרם וְזַיִת. או יהיה כרם סמוך אל זית. ויקרא כרם זית מקום נטיעת זתים הרבה ביחד. וכן דעת רבותינו ז"ל בזה שאמרו <small>(בבא מציעא פו ע"ב)</small> כרם זית איקרי כרם סתמא לא איקרי. ונקרא כרם לקיבוץ נטיעות זתים הרבה במקום אחד כמו שנקרא נטיעת הגפנים הרבה כאחד כרם, כי לא תקרא הגפן כרם ולא מקום נטיעת גפן אחת ושתים כי אם נטיעות הרבה ביחד. וכן אמרו רבותינו ז"ל <small>(כלאים פרק רביעי משנה ו)</small> כי נקרא כרם גפנים נטועות שתי כנגד שתים ואחת יוצאה זנב ובפחות מכן לא יקרא כרם. כי <b>וַיָּחֶל נֹחַ אִישׁ הָאֲדָמָה</b> <b>וַיִּטַּע כָּרֶם</b> הדבר ידוע כי הוא לא החל לטעת הגפנים אבל שהיו נוטעים בתחלת הגפנים נפרדים כשאר העצים לאכול פריהן לא לעשות יין מהם והוא החל לנטוע הגפנים הרבה ביחד כדי לעשות מהם יין, וזהו וַיִּטַּע <b>כָּרֶם</b> <small>(בראשית ט, כ)</small>. ויש מפרשים כן <b>בְּכַרְמֵי</b> עֵין גֶּדִי <small>(שיר השירים א, יד)</small>, כי אינו אומר על כרם גפנים אלא על אילנות רבים נטועים יחד.
<h3>כרע</h3>
<b>כָּרַע</b> רָבַץ כְּאַרְיֵה <small>(בראשית מט, ט)</small>, בִּלְתִּי <b>כָרַע</b> תַּחַת אַסִּיר <small>(ישעיה י, ד)</small>, פירש החכם רבינו אברהם אבן עזרא ז"ל לא ימלט אלא אותו שיכרע ויטמן תחת אסיר ותחת הרוגים יפולו להמלט. ורבי אחי רבי משה ז"ל פירש זולתי זאת הכריעה שיש להם בארצם עתה שהאומות מכניעים אותם אסירים ילכו והרוגים יפולו, ותחת הוא <b>בַּמָּקוֹם</b> כמו <b>שְׁבוּ</b> אִישׁ תַּחְתָּיו <small>(שמות טז, כט)</small>. <b>כָּרְעוּ</b> עַל בִּרְכֵיהֶם <small>(שופטים ז, ו)</small>, <b>מִכְּרֹעַ</b> עַל בִּרְכָּיו <small>(מלכים א' ח, נד)</small>, וּבִרְכַּיִם <b>כֹּרְעוֹת</b> תְּאַמֵּץ <small>(איוב ד, ד)</small>, וְכֻלְּכֶם לַטֶּבַח <b>תִּכְרָעוּ</b> <small>(ישעיה סה, יב)</small>. <b>והפעל הכבד</b> [הִפְעִיל] וּבַחוּרֵי יִשְׂרָאֵל <b>הִכְרִיעַ</b> <small>(תהלים עח, לא)</small>, <b>תַּכְרִיעַ</b> קָמַי תַּחְתָּי <small>(תהלים יח, מ)</small>, <b>הַכְרֵעַ הִכְרַעְתִּנִי</b> <small>(שופטים יא, לה)</small>, ענינם ענין הכנעה. ומזה נקראו רגלי הבהמה כרעים לפי שהם כורעות בכריעה הכרכים שְׁתֵּי <b>כְרָעַיִם</b> אוֹ בְדַל אֹזֶן <small>(עמוס ג, יב)</small>, וְהַקֶּרֶב <b>וְהַכְּרָעַיִם</b> יִרְחַץ בַּמָּיִם <small>(ויקרא א, יג)</small>. אבל אֲשֶׁר לֹא [לוֹ] <b>כְרָעַיִם</b> מִמַּעַל לְרַגְלָיו <small>(ויקרא יא, כא)</small>, הם אצבעות הרגלים היתרות ממעל לארבע רגלים שיש לחגב סמוך לראשו ובהם הוא מתחזק כשרוצה לקפוץ, וזהו שאמר לְנַתֵּר בָּהֵן עַל הָאָרֶץ <small>(שם)</small>.
<h3>כרשֹ</h3>
מִלָּא <b>כְרֵשֹׂו</b> מֵעֲדָנָי <small>(ירמיה נא, לד)</small>, ידוע בדברי רבותינו ז"ל באמרם <small>(חולין פרק שילישי משנה א. דף מב ע"א)</small>, הכרס הפנימית שניקבה או שנקרעה רוב החיצונה, וזולת זה הרבה.
<h3>כרת</h3>
<b>כָּרַת</b> י"י אֶת אַבְרָם בְּרִית לֵאמֹר <small>(בראשית טו, יח)</small>. <b>כָּרְתוּ</b> יַעְרָהּ נְאֻם י"י <small>(ירמיה מו, כג)</small> יש מחלוקת בקריאת המלה הזאת יש שקורין אותה בקמץ חטף ואומרים שהיא צווי, ויש שקורין אותה בהעמדה, וכן מצאנוה בספרים מדוייקים ה<b>כ"ף</b> מעמדת בגעיא. והוא הנכון ויהיה עבר במקום עתיד <b>יִכְרְתוּ יַעְרָהּ</b>, כי כן דרך המקרא במקומות רבים ובדברי הנבואה הרבה מאד. וסמך <b>נְאֻם</b> אל פעל עבר אף על פי שאינו מן המנהג בדברי הנבואה, הנה נא כמוהו<b> יָרְדוּ</b> <b>לַטָּבַח</b> נְאֻם הַמֶּלֶךְ י"י צְבָאֹות שְׁמֹו <small>(ירמיה מח, טו)</small>, וכן עם פעל עבר בדברי תוכחה כֻּלְּכֶם <b>פְּשַׁעְתֶּם</b> בִּי נְאֻם י"י <small>(ירמיה ב, כט)</small>. <b>נִכְרָת</b> בְּרִית לֵאלֹהֵינוּ <small>(עזרא י, ג)</small>, <b>וַיִּכְרְתוּ</b> בְרִית בִּבְאֵר שָׁבַע <small>(בראשית כא, לב)</small>, הִנֵּה אָנֹכִי <b>כֹּרֵת</b> בְּרִית <small>(שמות לד, י)</small>, <b>כְּרָת</b> לָנוּ בְרִית <small>(שמואל א' יא, א)</small>, אָלוֹת שָׁוְא <b>כָּרֹת</b> בְּרִית <small>(הושע י, ד)</small>, <b>וַיִּכְרֹת</b> יְהוֹנָתָן עִם בֵּית דָּוִד <small>(שמואל א' כ, טז)</small>, <b>בִּכְרָת</b> בְּנִי עִם בֶּן יִשַׁי <small>(שמואל א' א' כב,. <b>כִּרְתוּ</b> עֵצָה <small>(ירמיה ו, ו)</small>, בחירק <b>פ"א</b> הפעול. <b>וּכְרוּת</b> שָׁפְכָה <small>(דברי כג, ב)</small>. וְכָתַב לָהּ סֵפֶר <b>כְּרִיתֻת</b> <small>(דברי כד, א)</small>. והקבוץ וָאֶתֵּן אֶת סֵפֶר <b>כְּרִיתֻתֶיהָ</b> אֵלֶיהָ <small>(ירמיה ג, ח)</small>. <b>והנפעל</b> <b>וְנִכְרַת</b> מֵעַמָּיו <small>(שמות ל, לג)</small>, אַחֲרִית רְשָׁעִים <b>נִכְרָתָה</b> <small>(תהלים לז, לח)</small>, <b>וְנִכְרְתָה</b> הַנֶּפֶשׁ הַהִוא <small>(ויקרא ז, כ)</small>, <b>הִכָּרֵת תִּכָּרֵת</b> <small>(במדבר טו, לא)</small>. <b>ושלא נזכר פעלו</b> <b>מהדגוש</b> [פֻּעַל] לֹא <b>כָרַּת</b> שָׁרֵךְ <small>(יחזקאל טז, ד)</small>, וְהָאֲשֵׁרָה אֲשֶׁר עָלָיו <b>כֹּרָתָה</b> <small>(שופטים ו, כח)</small>. <b>והפעל הכבד</b> [הִפְעִיל] <b>וְהִכְרַתִּי</b> לְאַחְאָב <small>(מלכים ב' ט, ח)</small>, כִּי <b>יַכְרִית</b> י"י אֱלֹהֶיךָ <small>(דברים יב, כט)</small>,<b> לְהַכְרִית</b> הַצְפַרְדְּעִים <small>(שמות ח, ה)</small>. וְלוֹא <b>נַכְרִית</b> מֵהַבְּהֵמָה <small>(מלכים א' יח, ה)</small>, פירוש ולא נכרית העיר מהבהמה. <b>ושלא נזכר פעלו</b> [הָפְעַל] <b>הָכְרַת</b> מִנְחָה וָנֶסֶךְ <small>(יואל א, ט)</small>, ידוע. ופירוש כרות שפכה שנכרת הגיד ושוב אינו יורה כחץ קלוח הזרע אלא שופך ושותת ואינו מוליד. <b>וְהַכְּרֵתִי</b> וְהַפְּלֵתִי <small>(מלכים א' א, לח)</small>, שתי משפחות היו בישראל ששמם כך. ויונתן תרגם <b>וְקַשָׁתַיָא וְקַלָעַיָא</b>. אבל נֶגֶב <b>הַכְּרֵתִי</b> <small>(שמואל א' ל, יד)</small>, הוא מפלשתים, כמו שנאמר עליהם גּוֹי <b>כְּרֵתִים</b> <small>(צפניה ב, ה)</small>, <b>וְהִכְרַתִּי</b> אֶת <b>כְּרֵתִים</b> <small>(יחזקאל כה, טז)</small> <b>כְּרֻתֹת</b> אֲרָזִים <small>(מלכים א' ו, לו)</small>, פירוש קורות ארזים כרותות וחטובות היטב.
<h3>כשֹב</h3>
אִם <b>כֶּשֶׂב</b> הוּא מַקְרִיב <small>(ויקרא ג, ז)</small>, בשש נקודות.<b> וְהַכְּשָׂבִים</b> הִפְרִיד יַעֲקֹב <small>(בראשית ל, מ)</small>. ידוע כי הוא כמו הפוך כבש וכשב אחד הוא, וכאשר הוא בן שנה יקרא כשב וכבש, ויותר מבן שנה יקרא <b>אַיִל</b>.
<h3>כשֹה</h3>
עָבִיתָ <b>כָּשִׂיתָ</b> <small>(דברים לב, טו)</small>, ענינו כמו ב<b>סמ"ך</b>, כלומר כסית לבבך מרוב השומן עד אשר לא תבין.
<h3>כשׁל</h3>
<b>כָּשַׁל</b> כֹּחַ הַסַּבָּל <small>(נחמיה ד, ד)</small>, <b>וְכָשַׁלְתָּ</b> הַיּוֹם <small>(הושע ד, ה)</small>, כִּי <b>כָשְׁלָה</b> יְרוּשָׁלַם <small>(ישעיה ג, ח)</small>, <b>כָּשַׁלְנוּ</b> בַצָּהֳרַיִם כַּנֶּשֶׁף <small>(ישעיה נט, י)</small>, כִּי <b>כָשְׁלָה</b> בָרְחוֹב אֱמֶת <small>(ישעיה נט, יד)</small>, וּבַחוּרִים <b>כָּשׁוֹל</b> יִכָּשֵׁלוּ <small>(ישעיה מ, ל)</small>, וְאֵין בִּשְׁבָטָיו <b>כּוֹשֵׁל</b> <small>(תהלים קה, לז)</small>, <b>כּוֹשֵׁל</b> יְקִימוּן מִלֶּיךָ <small>(איוב ד, ד)</small>. <b>והנפעל</b> וְהָיָה <b>הַנִּכְשָׁל</b> בָּהֶם בַּיּוֹם הַהוּא כְּדָוִיד <small>(זכריה יב, ח)</small>, <b>וְנִכְשָׁלִים</b> אָזְרוּ חָיִל <small>(שמואל א' ב, ד)</small>, <b>וּבִכָּשְׁלוֹ</b> אַל יָגֵל לִבֶּךָ <small>(משלי כד, יז)</small>, משפט <b>וּבְהִכָּשְׁלוֹ</b>. <b>והפעל הכבד</b> [הִפְעִיל] <b>הִכְשִׁיל</b> כֹּחִי <small>(איכה א, יד)</small>, <b>הִכְשַׁלְתֶּם</b> רַבִּים בַּתּוֹרָה <small>(מלאכי ב, ח)</small>.<b> והשם וּלְמִכְשׁוֹל</b> לֵב <small>(שמואל א' כה, לא)</small>. והקבוץ וְהַרְבֵּה <b>הַמִּכְשֹׁלִים</b> <small>(יחזקאל כא, כ)</small>. ומשקל אחר <b>וְהַמַּכְשֵׁלָה</b> הַזֹּאת תַּחַת יָדֶךָ <small>(ישעיה נ, ו)</small>. והקבוץ <b>וְהַמַּכְשֵׁלוֹת</b> אֶת הָרְשָׁעִים <small>(צפניה א, ג)</small>. ומשקל אחר וְלִפְנֵי <b>כִשָּׁלוֹן</b> גֹּבַהּ רוּחַ <small>(משלי טז, יח)</small>, כולם ענינים ענין נפילת התגבורת וריפוי הכח וכן בענין נגיפת הרגל במה שיפגע בו <b>יְכָשְׁלוּ</b> [וְכָשְׁלוּ] בִּגְוִיָּתָם <small>(נחום ג, ג)</small>. <b>והנפעל</b> וְאִם תָּרוּץ לֹא <b>תִכָּשֵׁל</b> <small>(משלי ד, יב)</small>, <b>יִכָּשְׁלוּ</b> בַּהֲלִכָותָם [בַּהֲלִיכָתָם] <small>(נחום ב, ו)</small>, וְרִשְׁעַת הָרָשָׁע לֹא <b>יִכָּשֶׁל</b> בָּהּ <small>(יחזקאל לג, יב)</small>, רֹדְפַי <b>יִכָּשְׁלוּ</b> <small>(ירמיה כ, יא)</small>. <b>והפעל הכבד</b> [הִפְעִיל] <b>הִכְשַׁלְתֶּם</b> רַבִּים בַּתּוֹרָה <small>(מלאכי ב, ח)</small>, <b>וַיַּכְשִׁלוּם</b> בְּדַרְכֵיהֶם <small>(ירמיה יח, טו)</small>. <b>והשם</b> וְנָתַתִּי <b>מִכְשׁוֹל</b> לְפָנָיו <small>(יחזקאלג, כ)</small>, ואף על פי שהענין הזה והענין הראשון קרובים והכל ענין אחד יש להפריש מעט ביניהם. <b>בְּכַשִּׁיל</b> וְכֵילַפֹּת יַהֲלֹמוּן <small>(תהלים עד, ו)</small>, פירושו קרדום. וכן תרגום וּבְקַרְדֻּמּוֹת בָּאוּ לָהּ <small>(ירמיהו מו, כב)</small> <b>וּכְמָא דְעָלִין בְּכַשִׁילִין</b>.
<h3>כשׁף</h3>
מְעוֹנֵן וּמְנַחֵשׁ <b>וּמְכַשֵּׁף</b> <small>(דברים יח, י)</small> <b> מְכַשֵּׁפָה</b> לֹא תְחַיֶּה <small>(שמות כב, יז)</small>, אמר מכשפה לפי שרוב הכשפים נמצאו בנשים. לַחַרְטֻמִּים וְלָאַשָּׁפִים <b>וְלַמְכַשְּׁפִים</b> <small>(דניאל ב, ב)</small>, כתב החכם רבי אברהם אבן עזרא ז"ל כי המכשפים הם המשנים דבר התולדה למראה העין, והכשדים הם חכמי המזלות. וקרא נבוכדנצר למכשפים, לפי שהם יודעים השעות הראויות לעשות בהם מעשיהם אולי יסתכלו וידעו מה החלום כפי מערכות הככבים בזאת השעה. גם קרא לכשדים שהם יודעים העתידות כפי מלאכתם בדעתם מולד האדם לנהוג המעלות על הגבולים ועל מבטי הככבים המשרתים ושני המאורות ותקופות השנה והחדש והשבוע והיום והם יודעים מולד נבוכדנצר. <b>והתאר</b> וְאֶל עֹנְנֵיכֶם וְאֶל <b>כַּשָּׁפֵיכֶם</b> <small>(ירמיה כז, ט)</small>. <b>והשם</b> <b>וּכְשָׁפֶיהָ</b> הָרַבִּים <small>(מלכים ב' ט, כב)</small>.
<h3>כשׁר</h3>
אֵי זֶה <b>יִכְשַׁר</b> הֲזֶה אוֹ זֶה <small>(קהלת יא, ו)</small>. <b>והתאר</b> <b>וְכָשֵׁר</b> הַדָּבָר לִפְנֵי הַמֶּלֶךְ <small>(אסתר ח, ה)</small>. <b>והשם</b> וּמַה <b>כִּשְׁרוֹן</b> לִבְעָלֶיהָ <small>(קהלת ה, י)</small>. <b>ומהכבד</b> [הִפְעִיל] וְיִתְרוֹן <b>הַכְשֵׁיר</b> חָכְמָה <small>(קהלת י, י)</small>, ענינם היושר והנכונה. מוֹצִיא אֲסִירִים<b> בַּכּוֹשָׁרוֹת</b> <small>(תהלים סח, ז)</small>, הם טבעות הכבלים, וה<b>כ"ף</b> כ<b>קו"ף</b> בענין כמו קשורים כי ה<b>כ"ף</b> וה<b>קו"ף</b> ממוצא אחד. וכן מִי <b>תִכֵּן</b> אֶת רוּחַ י"י <small>(ישעיה מ, יג)</small> ב<b>כ"ף, וְתִּקֵּן</b> משלים הרבה <small>(קהלת יב, ט)</small>, ב<b>קו"ף</b> והענין אחד. יָדֶיהָ שִׁלְּחָה <b>בַכִּישׁוֹר</b> <small>(משלי לא, יט)</small>, הוא שקורין <b>ורטי"ל</b>, כלומר שמשימין אותו בראש הפלך כדי לישר המטוה. והוא נגזר מהענין הראשון.
<h3>כתת</h3>
<b>וְכַתּוֹתִי</b> מִפָּנָיו צָרָיו <small>(תהלים פט, כד)</small>, וּמָעוּךְ <b>וְכָתוּת</b> <small>(ויקרא כב, כד)</small>, כְּשֵׁבֶר נֵבֶל יוֹצְרִים <b>כָּתוּת</b> <small>(ישעיה ל, יד)</small>, <b>כֹּתּוּ</b> אִתֵּיכֶם לַחֲרָבוֹת <small>(יואל ד, י)</small>, <b>וָאֶכֹּת</b> אֹתוֹ טָחוֹן <small>(דברים ט, כא)</small>, משפטו <b>אָכֹת</b> בפלס וְחַנֹּתִי אֶת אֲשֶׁר <b>אָחֹן</b> <small>(שמות לג, יט)</small>. או הוא כמשפטו במשקל מָה <b>אֶקֹּב</b> <small>(במדבר כג, ח)</small>. <b>והשם</b> <b>כָּתִית</b> לַמָּאוֹר <small>(שמות כז, כ)</small>. ופירשו רבותינו ז"ל <small>(מנחות פו ע"א)</small> שהיה כותש הזתים במכתש ולא היה טוחנם ברחים כדי שלא יהיו בו שמרים, ואחר שהוציא טפה ראשונה היה מכניסן לריחים וטוחנן, ואותו השמן שהוציא על ידי טחינה כשר למנחות ופסול למנורה שנאמר <b>כָּתִית לַמָּאוֹר</b>. ומה שאמר במנחות בְּשֶׁמֶן <b>כָּתִית</b> רֶבַע הַהִין <small>(מנחות כט, מ)</small>, לא נאמר לחובה. <b>והפעל הכבד</b> [הִפְעִיל] וַיַּכּוּם <b>וַיַּכְּתוּם</b> <small>(במדבר יד, מה)</small>. וכבר פירשתיו בשרש <b>יָכַת</b>. ויתכן להיות עוד משרש <b>נָכַת</b>. וכן <b>וָאֶכֹּת</b> אֹתוֹ טָחוֹן <small>(דברים ט, כא)</small>. <b>ושלא נזכר פעלו מהכבד</b> [פֻּעַל] וּשְׁאִיָּה <b>יֻכַּת</b> שָׁעַר <small>(ישעיה כד, יב)</small>, פירוש ובשאיה יכת שער. וְכָל פְּסִילֶיהָ<b> יֻכַּתּוּ</b> <small>(מיכה א, ז)</small>. <b>וכבד אחר</b> [פִּעֵל]<b> וכִּתַּת</b> נְחַשׁ הַנְּחֹשֶׁת <small>(מלכים ב' יח, ד)</small>, <b>וְכִתְּתוּ</b> חַרְבוֹתָם לְאִתִּים <small>(ישעיה ב, ד)</small>, <b>וְכִתְּתוּ</b> אֶת הָאָרֶץ <small>(זכריה יא, ו)</small>.<b> והשם</b> וְלֹא יִמָּצֵא <b>בִמְכִתָּתוֹ</b> חֶרֶשׂ <small>(ישעיה ל, יד)</small>, ענין כולם הרציצה והשבר. וכתב רבי יונה כי מן השרש הזה חִטִּים <b>מַכּוֹת</b> <small>(דברי הימים ב' ב, ט)</small>. והוא שם על משקל <b>מַשּׁוֹר</b> רצונו לומר חטים טחונים. ואדוני אבי ז"ל שקלו בשקל משור מן נשר וכן מכות שרשו נכת. ותרגום <b>וַיְנַשְּׁכוּ</b> <small>(במדבר כא, ו)</small> <b> וּנְכִיתוּ</b> והאכילה היא נכיתה. וכן בדברי רבותינו ז"ל <small>(עבודה זרה לה ע"ב)</small> מנכית ואכיל אבי מצרי.
<h3>כתב</h3>
<b>וְכָתַב</b> לָהּ סֵפֶר כְּרִיתֻת <small>(דברים כד, א)</small>, מִסִּפְרְךָ אֲשֶׁר <b>כָּתָבְתָּ</b> <small>(שמות לב, לב)</small>, קַח לְךָ מְגִלַּת סֵפֶר <b>וְכָתַבְתָּ</b> אֵלֶיהָ <small>(ירמיה לו, ב)</small>, וְהִיא <b>כְתוּבָה</b> פָּנִים וְאָחוֹר <small>(יחזקאל ב, י)</small>, וְזֶה <b>יִכְתֹּב</b> יָדוֹ לַי"י <small>(ישעיה מד, ה)</small>, פירוש יכתוב בידו. <b>וַיִּכְתֹּב</b> יְהוֹשֻׁעַ אֶת הַדְּבָרִים הָאֵלֶּה בְּסֵפֶר תּוֹרַת אֱלֹהִים <small>(יהושע כד, כו)</small>, תרגם יונתן<b> וּכְתַב יְהוֹשֻׁעַ יַת פִּתְגָמַיָא הָאִלֵין וְאַצְנְעִינוּן בְּסֵפֶר אוֹרַיְתָא דַייָ</b>. ונחלקו בו רבותינו ז"ל <small>(מכות יא ע"א)</small> יש אומרים כי על שמנה פסוקים מן וימת משה עד סוף התורה אמר כי יהושע כתבם בתורה. ויש אומרים כי על פרשת ערי מקלט אמר שכתבם יהושע בספרו כמו שכתובים בתורה. ולפי פשט הפסוק יראה כי על דבר הברית שכרת עם ישראל אמר<b> שֶׁכָּתַב</b> ויהיה פירושו כמו שתרגם יונתן, כי לא יתכן שכתב דברי הברית בספר התורה. כָּל <b>הַכָּתוּב</b> לַחַיִּים <small>(ישעיה ד, ג)</small>, <b>וְכָתוֹב</b> בַּסֵּפֶר וְחָתוֹם <small>(ירמיה לב, מד)</small>, י"י יִסְפֹּר <b>בִּכְתוֹב</b> עַמִּים <small>(תהלים פז, ו)</small>. וְעַל לִבָּם <b>אֶכְתֲּבֶנָּה</b> <small>(ירמיה לא, לג)</small>, בשוא ופתח ה<b>תי"ו</b> לבן נפתלי, ולבן אשר <b>אֶכְתֲּבֶנָּה</b> בקמץ חטף. <b>והשם</b> עלה כתיבה עצמה הַכֹּל <b>בִּכְתָב</b> מִיַּד י"י עָלַי הִשְׂכִּיל <small>(דברי הימים א' כח, יט)</small> מְדִינָה וּמְדִינָה<b> כִּכְתָבָהּ</b> <small>(אסתר ג, יב)</small>. ובתוספת <b>מ"ם</b> <b>וְהַמִּכְתָּב מִכְתַּב</b> אֱלֹהִים הוּא <small>(שמות לב, טז)</small>. <b>והשם</b> על הספר השלוח כִּי <b>כְתָב</b> אֲשֶׁר נִכְתָּב בְּשֵׁם הַמֶּלֶךְ <small>(אסתר ח, ח)</small>. ובתוספת <b>מ"ם</b> וַיָּבֹא אֵלָיו <b>מִכְתָּב</b> מֵאֵלִיָּהוּ הַנָּבִיא <small>(דברי הימים ב' כא, יב)</small>.<b> והנפעל</b> בְּשֵׁם הַמֶּלֶךְ אֲחַשְׁוֵרשׁ <b>נִכְתָּב</b> <small>(אסתר ג, יב)</small>, בָּאָרֶץ <b>יִכָּתֵבוּ</b> <small>(ירמיה יו, יג)</small>. <b>והפעל הכבד</b> [פִּעֵל] <b>וּמְכַתְּבִים</b> עָמָל <b>כִּתֵּבוּ</b> <small>(ישעיה י, א)</small>. ואפשר שהוא יוצא לשלישי. <b>וּכְתֹבֶת</b> קַעֲקַע <small>(ויקרא יט, כח)</small>, פירוש שיקעקע בבשרו ויכתוב באותו החרות.
<h3>כתל</h3>
אַחַר <b>כָּתְלֵנוּ</b> <small>(שיר השירים ב, ט)</small>, הוא הקיר.
<h3>כתם</h3>
<b>בְּכֶתֶם</b> אוֹפִיר <small>(תהלים מה, י)</small>, בשש נקודות. <b>כֶּתֶם</b> פָּז <small>(שיר השירים ה, יא)</small>, רוצה לומר כתם ופז וחסרה ה<b>ו"ו</b> כמו שֶׁמֶשׁ יָרֵחַ <small>(חבקוק ג, יא)</small>, וזולתו או הוא סמוך כתם לפז ויחסו אליו לחשיבותו כמו זָהָב מוּפָז <small>(מלכים א' י, יח)</small>, <b>וְלַכֶּתֶם</b> אָמַרְתִּי מִבְטַחִי <small>(איוב לא, כד)</small>, יִשְׁנֶא <b>הַכֶּתֶם</b> הַטּוֹב <small>(איכה ד, א)</small>, וַחֲלִי <b>כָתֶם</b> <small>(משלי כה, יב)</small>, הוא הזהב הטוב. ורבי יונה כתב שהם הפנינים. וביחסו אותו לאופיר ולפז ידמה שהוא זהב ולא פנינים. ומן הענין הזה<b> מִכְתָּם</b> לְדָוִד <small>(תהלים טז, א)</small>, כלומר היה עליו המזמור ככתם. <b>נִכְתָּם</b> עֲוֹנֵךְ <small>(ירמיה ב, כב)</small>. כמו נרשם. ורבותינו ז"ל קראו לרושם הדבר כתם, <b>טק"א</b> בלע"ז.
<h3>כתן</h3>
פָּשַׁטְתִּי אֶת <b>כֻּתָּנְתִּי</b> <small>(שיר השירים ה, ג)</small>, וַיַּפְשִׁיטוּ אֶת יוֹסֵף אֶת <b>כֻּתָּנְתּוֹ</b> <small>(בראשית לו, כג)</small>. והקבוץ וְהִלְבַּשְׁתָּ אֹתָם<b> כֻּתֳּנֹת</b> <small>(שמות מ, יד)</small>, וַיִּשָּׂאֻם <b>בְּכֻתֳּנֹתָם</b> <small>(ויקרא י, ה)</small>, ה<b>תי"ו</b> בשוא לבדו ודינו בקמץ חטף. ובספר אחר מדוייק מצאתי ה<b>תי"ו</b> בקמץ חטף. ומשקל אחר וַיַּעֲשׂוּ אֶת <b>הַכָּתְנֹת</b> שֵׁשׁ <small>(שמות לט, כו)</small>, <b>כָּתְנוֹת</b> עוֹר <small>(בראשית ג, כא)</small>. ומשקל אחר וַיִּטְבְּלוּ אֶת <b>הַכֻּתֹּנֶת</b> בַּדָּם <small>(בראשית לז, לא)</small>, אֶת <b>כְּתֹנֶת</b> הַפַּסִּים <small>(בראשית לז, כג)</small>, וְעָשָׂה לוֹ<b> כְּתֹנֶת</b> פַּסִּים <small>(בראשית לז, ג)</small>. ופעם יקראו הכתנת והמעיל כאחת, שדומה כי שניהם ענין אחד כאשר כתוב וְעָלֶיהָ <b>כְּתֹנֶת</b> פַּסִּים כִּי כֵן תִּלְבַּשְׁןָ בְּנוֹת הַמֶּלֶךְ הַבְּתוּלֹת מְעִילִים <small>(שמואל ב' יג, יח)</small>, אבל הכתנת הכתובה בבגדי כהונה אינה המעיל, כי כל אחד ואחד בגד בפני עצמו.
<h3>כתף</h3>
<b>בַּכָּתֵף</b> יִשָּׂאוּ <small>(במדבר ז, ט)</small>, וַיִּתְּנוּ <b>כָתֵף</b> סֹרָרֶת <small>(זכריה ז, יא)</small>, <b>כְּתֵפִי</b> מִשִּׁכְמָה תִפּוֹל <small>(איוב לא, כב)</small>, <b>בִּכְתֵפָם</b> בַּמֹּטוֹת <small>(דברי הימים א' טו, טו)</small>, ידוע. ומה שאמר <b>כְתֵפֹת</b> חֹבְרֹת <small>(שמות כח, ז)</small>, לפי שהיו על הכתפות נקראו כתפות. <b>וְלַכָּתֵף</b> הַשֵּׁנִית <small>(שמות כז, טו)</small>, <b>וְכִתְפוֹת</b> הַפֶּתַח <small>(יחזקאל מא, ב)</small>, וְעָפוּ <b>בְכָתֵף</b> פְּלִשְׁתִּים <small>(ישעיה יא, יד)</small>, ענינם צד ופאה. ובסמוך אֶל <b>כֶּתֶף</b> הַבַּיִת <small>(מלכים א' ו, ח)</small>, בשש נקודות. ופירוש <b>וְעָפוּ בְכָתֵף פְּלִשְׁתִּים</b> שיהיו פלשתים <b>עֲיֵפִים</b> וחלשים בכתפם, כלומר בארצם. או יהיה מהענין הראשון ופירושו שיהיו ישראיל עיפי כתף סרוב הכות בפלשתים. ויונתן תרגם<b> וְיִתְחַבְּרוּן כְּתָף חָד לְמִמְחֵי פְּלִשְׁתָּאֵי</b>.
<h3>כתר</h3>
<b>כֶּתֶר</b> מַלְכוּת <small>(אסתר ב, יז)</small>, בשש נקודות. בִּי<b> יַכְתִּרוּ</b> צַדִּיקִים <small>(תהלים קטב, ח)</small>, פירוש יחשבוני עליהם לכתר. [הִפְעִיל] וַעֲרוּמִים <b>יַכְתִּרוּ</b> דָעַת <small>(משלי יד, יח)</small>, ישימו הדעת ככתר על ראשם. <b>הַכֹּתֶרֶת</b> הָאֶחָת <small>(מלכים א' ז, טז)</small>, וּשְׁתֵּי <b>כֹתָרֹת</b> עָשָׂה <small>(שם)</small>, נקראו כן לפי שהיו על ראש העמודים ככתר. ולפי שהכתר היא עגול סביב נשתמשו בזה הלשון בענין סבוב ואמרו אַבִּירֵי בָשָׁן <b>כִּתְּרוּנִי</b> <small>(תהלים כב, יג)</small>, פירושו סבבוני. <b>כִּתְּרוּ</b> אֶת בִּנְיָמִן <small>(שופטים כ, מג)</small>, סבבו אותו ער שלא יכול לנוס הנה והנה. <b>וכבד אחר</b> [פִּעֵל] כִּי רָשָׁע <b>מַכְתִּיר</b> אֶת הַצַּדִּיק <small>(חבקוק א, ד)</small>, מסבב אותו ומקיפו. אבל <b>כַּתַּר</b> לִי זְעֵיר וַאֲחַוֶּךָּ <small>(איוב לו, ב)</small>, הוא ענין אחר, וענינו לפי מקומו המתן לי מעט ודום עד שאחוך. ויונתן תרגם וּלְתוֹרָתוֹ אִיִּים יְיַחֵילוּ <small>(ישעיה מב, ד)</small> <b>יְכַתְּרוּן</b>, ותרגום וְלַיְלָה וְלֹא דוּמִיָּה לִי <small>(תהלים כב, ג)</small> <b>ולא אכתר לי <small>(וּבְלֵילְיָא לָא שְׁתִיקוּתָא לִי)</small></b> . ואדוני אבי ז"ל פירש מזה <b>כִּתְּרוּ אֶת בִּנְיָמִן</b>, כלומר המתינו להם עד שיצאו ורדפו אחריהם, כמו שאמר וּנְתַקְּנֻהוּ מִן הָעִיר <small>(שופטים כ, לב)</small> וזהו שאמר <small>(שופטים כ, מג)</small> <b>הִרְדִיפֻהוּ</b> ואינו אומר רדפוהו, כי הם עשו ברצונם ונסו כרי שירדפו אחריהם ואמרו [נגפים הם לפנינו] נסים הם כאשר בראשונה. וזהו מנוחה הדריכוהו בנוסם ישראל הדריכו בנימן במנוחה אחריהם ולא נחפזו עד אשר שבו עליהם. [<b>כַּתֵּר</b> זעיר בלע"ז <b>אספיט"ה או"ן פוק"ו</b>].
<h3>כתשׁ</h3>
אִם <b>תִּכְתּוֹשׁ</b> אֶת הָאֱוִיל <b>בַּמַּכְתֵּשׁ</b> <small>(משלי כז, כב)</small>, ענין הכחישה ידוע. ושם הכלי שכותשין בו בתוכו מכתש. אֶת <b>הַמַּכְתֵּשׁ</b> אֲשֶׁר בַּלֶּחִי <small>(שופטים טו, יט)</small>, גומה אשר השן שוכב בה עשויה כמכתש. וכן תרגום יונתן <b>כֵּיפָא דִי בְּלוֹעָא</b>. הֵילִילוּ יֹשְׁבֵי <b>הַמַּכְתֵּשׁ</b> <small>(צפניה א, יא)</small>, תרגם יונתן <b>דְיָתְבִין בְּנַחֲלָא דְקִדְרוֹן</b>. ובמדרש אגדה <small>(ילקוט צפניה רמז תקס"ז בשם פסיקתא רבתי)</small> שער הדגים זו עכו שנתונה בחיקה של דגים, פירוש ששם ניצודים דגים הרבה, וִילָלָה מִן הַמִּשְׁנֶה <small>(שם)</small>, זה לוד שהוא שני לירושלים, ושבר גדול מהגבעות זו צפורי שיושבת בראש ההרים, הילילו יושבי המכתש זו טבריא שהיא עמוקה מכל ארץ ישראל.
<b>ואשר הם בני ארבע אותיות</b>
<h3>כדכד</h3>
וְשַׂמְתִּי <b>כַּדְכֹד</b> שִׁמְשֹׁתַיִךְ <small>(ישעיה נד, יב)</small>, נפך ספיר תרגום ירושלמי <b>כדכדינא וספרינא</b>, והנה נמצא בפסוק אחד שניהם בְּנֹפֶךְ אַרְגָּמָן וְרִקְמָה וּבוּץ וְרָאמֹת <b>וְכַדְכֹּד</b> <small>(יחזקאל כז, טו)</small>.
<h3>כלכל</h3>
<b>וַיְכַלְכֵּל</b> יוֹסֵף אֶת אָבִיו <small>(בראשית מז, יב)</small>, <b>יְכַלְכֵּל</b> דְּבָרָיו בְּמִשְׁפָּט <small>(תהלים קיב, ה)</small>. כבר זכרתים עם הדומה להם בשרש <b>כּוּל</b>.
<h3>כפתר</h3>
<b>וְכַפְתֹּר</b> תַּחַת שְׁנֵי הַקָּנִים <small>(שמות כה,לה)</small>, <b>כַּפְתֹּרֵיהֶם</b> וּקְנֹתָם <small>(שמות כה, לו)</small> פירושם תפוח,שהיו כמין תפוחים בולטים מגוף המנורה. הַךְ <b>הַכַּפְתּוֹר</b> וְיִרְעֲשׁוּ הַסִּפִּים <small>(עמוס ט, א)</small>, הכפתור הוא המשקוף הסומך על שתי הסיפים שהם המזוזות. וקראו כפתור לפי שעושים בו ציורי פרחים וכפתורים. וכן <b>בְּכַפְתֹּרֶיהָ</b> יָלִינוּ <small>(צפניה ב,יד)</small>. ואמר בו התרגום <b>בְּפִתּוּחַ תַּרְעַיָא</b>.
<h3>כרכר</h3>
<b>מְכַרְכֵּר</b> בְּכָל עֹז <small>(שמואל ב' ו, יד)</small>, פירושו מרקד. ומזה נקראו הגמלים או הבהמות הקלות בהליכתם כרכרות וּבַצַּבִּים וּבַפְּרָדִים <b>וּבַכִּרְכָּרוֹת</b> <small>(ישעיה סו, כ)</small>. לפי שברוב קלותם ומהירותם דומים שמרקדים. ויונתן תרגם <b>מְכַרְכֵּר</b> <b>מְשַׁבַּח, וּבַכִּרְכָּרוֹת</b> <b>וּבְתוּשְׁבְּחָן</b>.
<h3>כרבל</h3>
וְדָוִיד <b>מְכֻרְבָּל</b> בִּמְעִיל בּוּץ <small>(דברי הימים א' טו, כז)</small>, פירוש מעוטף ומכוסה. וכן בארמית פַּטְּישֵׁיהוֹן [פַּטְּשֵׁיהוֹן] <b>וְכַרְבְּלָתְהוֹן</b> <small>(דניאל ג, כא)</small>.
<h3>כרכב</h3>
<b>כַּרְכֹּב</b> הַמִּזְבֵּחַ <small>(שמות כז, ה)</small>, תַּחַת <b>כַּרְכֻּבּוֹ</b> <small>(שמות לח, ד)</small>, כתרגומו <b>סוֹבָבֵיהּ</b>. ובדברי רבותינו ז"ל <small>(חולין כה ע"א)</small>, אלו הם גולמי כלי עץ כל שעתיד לשוף......ולכרכב, כלומר לסבב במחוגה. והיה למזבח סובב סביב והיה לסוף שלש אמות שלגובה המזבח, כי המזבח גבהו עשר אמות. ומה שאמר וְשָׁלֹשׁ אַמּוֹת קֹמָתוֹ <small>(שמות לח, א)</small> משפת סובב ומלמעלה. ונחלקו בו הרבותינו ז"ל <small>(זבחים נט ע"ב)</small>, כי רבי יהודה אומר דברים ככתבן, <b>וְשָׁלֹשׁ אַמּוֹת קֹמָתוֹ</b> היה לבד, ורבי יוסי אומר קומתו היה פי שניכם בארכו במזבח הפנימי, ומה שאמר <b>וְשָׁלֹשׁ אַמּוֹת קֹמָתוֹ</b> משפת סביב ולמעלה. ומכבר הנחשת היה תחתיו והיה מגיע עד חצי גובה המזבח והוא היה סימן לחצי גובהו להבדיל בין דמים העליונים לדמים התחתונים. ואמרו רבותינו ז"ל <small>(זבחים סב ע"א)</small> כי שני כרכובים היו, האחד הוא זה שאמרנו וכרכוב אחר היו להלוך רגלי הכהנים ולא לשתרקו, כלומר שלא ימעדו רגליהם כשהיו משמשים במזבח.
<h3>כרכם</h3>
נֵרְדְּ <b>וְכַרְכֹּם</b> <small>(שיר השירים ד, יד)</small>, הוא שקורין לו בערבי <b>זעפרא"ן</b> וידוע הוא.
<h3>כרמל</h3>
<b>וְכַרְמֶל</b> בְּצִקְלֹנוֹ <small>(מלכים ב' ד, מב)</small>, וְלֶחֶם וְקָלִי <b>וְכַרְמֶל</b> <small>(ויקרא כג, יד)</small>, נקראת כן השבולת כשהיא רכה והיא לחה עדיין. ובספרא <small>(ויקרא פרק יד, פרשתא ו)</small> כרמיל <b>רַךְ מָל</b> כלומר רך ומלא. דבי רבי ישמעאל תנא כרמל <b>כַּר מָלֵא</b> כלומר שמלאה השבולת ככר שהוא מלא נוצה. ואדוני אבי ז"ל כתבו מורכב כר מל, <b>כַּר</b> מלשון רבותינו ז"ל <small>(כילאים פרק ט, משנה ב)</small> כרים וכסתות, ומל גם כן מלשון רבותינו ז"ל מילתא אלבישיה יקירא <small>(שבת י ע"ב)</small>, שהיא בגד משי. רֹאשֵׁךְ עָלַיִךְ <b>כַּכַּרְמֶל</b> <small>(שיר השירים ז, ו)</small>, הוא עין צבע ואומרים שהוא עין <b>שָׁנִי</b>. וכן ב<b>יו"ד</b> <b>וְכַרְמִיל</b> וּתְכֵלֶת <small>(דברי הימים ב' ב, ו)</small>. אֶל הַר <b>הַכַּרְמֶל</b> <small>(מלכים א' יח, יט)</small>, כִּי כְּתָבֹור בֶּהָרִים <b>וּכְכַרְמֶל</b> <small>(ירמיה מו, יח)</small>, וְנֶאֱסַף שִׂמְחָה וָגִיל מִן <b>הַכַּרְמֶל</b> <small>(ישעיה טז, י)</small>, וְשָׁב לְבָנוֹן <b>לַכַּרְמֶל וְהַכַּרְמֶל</b> לַיַּעַר יֵחָשֵׁב <small>(ישעיה כט, יז)</small>, וּכְבוֹד יַעְרוֹ <b>וְכַרְמִלּוֹ</b> <small>(שם)</small>. הַר<b> הַכַּרְמֶל</b> י, יח)</small>, הר ידוע בארץ ישראל ששמו כך, ונקרא כן לפי שהיה מקום שדות ואילנות, כי כן הוא <b>כַּרְמֶל</b> שם למקום אילנות פירות ושדות תבואה בכל מקום. ופירוש ושב לבנון לכרמל דרך משל, כלומר אותם שהם רמים עתה כמו ארזי לבנון הרמים והנשאים יהיו כמו עצי הכרמל שהם שפלים. והכרמל ליער יחשב, פירוש ואותם שהם שפלים עתה כמו עצי הכרמל יהיו רמים כמו עצי יער הלבנון. וזאת הנבואה על מלכות חזקיהו. וכן בנבואה אחרת שאמר וְהָיָה מִדְבָּר <b>לַכַּרְמֶל וֲכַּרְמֶל</b> [וְהַכַּרְמֶל] לַיַּעַר יֵחָשֵׁב <small>(ישעיה לב, טו)</small>, פירוש הערים שהם כמו המדבר שאין בו אילנות ולא עצים יהיו כמו הכרמל שיש בו אילנות פירות ושדות זרע, והכרמל ליער שיש בו ארזים ואילנות גבוהים, רצונו לומר שיעלו ישראל מדרגה למדרגה.
<h3>כרסם</h3>
<b>יְכַרְסְמֶנָּה</b> חֲזִיר מִיָּעַר <small>(תהלים פ, יד)</small>. כי יחסלנו תרגום ירושלמי <b>ארי יקרסם יתיה גובא</b>. וכן משנה <small>(פאה פרק שני, משנה ז)</small> שדה שקרסמוה נמלים. ה<b>קו"ף</b> וה<b>כ"ף</b> ממוצא אחד הם. ויש מפרשים המלה מורכבת <b>יְכַרֵס מֶנָּה</b>, כלומר ימלא כרסו ממנה.
<h3>כרפס</h3>
חוּר <b>כַּרְפַּס</b> וּתְכֵלֶת <small>(אסתר א, ו)</small>, הוא צבע מן הצבעים ואומרים שהוא ירוק.
נשלמה אות ה<b>כ"ף</b>
<h2><span style="color:Gray;">אות הל'</span></h2>
<h3>לאב</h3>
בְּאֶרֶץ <b>תַּלְאֻבוֹת</b> <small>(הושע יג, ה)</small>, בארץ צמאון ומקומות חררים ויבשים. וכתב רבי יונה כי כן קוראים בערבי מקור הצמא והיובש <b>לאב"ה</b>.
<h3>לאה</h3>
הֲנִסָּה דָבָר אֵלֶיךָ <b>תִלְאֶה</b> <small>(איוב ד, ב)</small>, <b>וַיִּלְאוּ</b> לִמְצֹא הַפָּתַח <small>(בראשית יט, יא)</small>, תָּבוֹא אֵלֶיךָ <b>וַתֵּלֶא</b> <small>(איוב ד, ה)</small>. <b>והנפעל</b> <b>וְנִלְאוּ</b> מִצְרַיִם <small>(שמות ז, יח)</small>, <b>נִלְאֵית</b> בְּרֹב עֲצָתָיִךְ <small>(ישעיה מז, יג)</small>, <b>נִלְאֵיתִי</b> הִנָּחֵם <small>(ירמיה טו, ו)</small>. <b>והפעל הכבד</b> [הִפְעִיל] וּמָה <b>הֶלְאֵתִיךָ</b> <small>(מיכה ו, ג)</small>, ה<b>ה"א</b> בסגול וה<b>אל"ף</b> בצרי. אַךְ עַתָּה <b>הֶלְאָנִי</b> <small>(איוב טו, ז)</small>, תְּאֻנִים <b>הֶלְאָת</b> <small>(יחזקאל, כד, יב)</small>, כִּי <b>תַלְאוּ</b> גַּם אֶת אֱלֹהָי <small>(ישעיה ז, יג)</small>. <b>והשם</b> אֵת כָּל <b>הַתְּלָאָה</b> <small>(שמות יח, ח)</small>, ובתוספת שתי אותיות ה<b>מ"ם</b> וה<b>תי"ו</b> הִנֵּה <b>מַתְּלָאָה</b> <small>(מלאכי א, יג)</small>. ותרגם יונתן <b>הָא דְאַיְתֵינָא מִלֵאוּתָנָא</b>. ולפירושו הוא כמו מתלאה ה<b>מ"ם</b> בחירק ובא הפתח במקומו כמו <b>לְמַבָּרִאשׁוֹנָה</b> <small>(דברי הימים א' טו, יג)</small>, חָלְקוּ <b>מַחְמָאֹת</b> פִּיו <small>(תהלים נה, כב)</small>, כמו שכתבנו בחלק הדקדוק. כולם ענין היגיעה, הן יגיעת מחשבות בענינים שיקוץ האדם בה, הן יגיעה הפעולות. ותרגום וְאַתָּה עָיֵף וְיָגֵעַ <small>(דברים כה, יח)</small> <b>וְאַתְּ מְשַׁלְהֵי וּלְאֵי</b>.
<h3>לאט</h3>
וְהַמֶּלֶךְ<b> לָאַט</b> אֶת פָּנָיו <small>(שמואל ב' יט, ה)</small>, פירושו כסה. ונהפכה זאת ה<b>אל"ף</b> ב<b>ה"א</b> במלה <b>בְּלַהֲטֵיהֶם</b> <small>(שמות ז, יא)</small>, ונחה במלה<b> בְּלָטֵיהֶם</b> <small>(שמות ח, ג)</small>, וענינו במעשה הכשפים שעושים בהסתר ובכסוי מבני אדם בתחבולות ובדמיונות. ואפשר שיהיה <b>בְּלַהֲטֵיהֶם</b> משרש <b>לָהַט</b> ומענינו. ורבי יהודה הביא <b>לָאַט</b> בשרש <b>לוּט</b>, ובא שלם בתמורת ה<b>ו"ו</b> ב<b>אל"ף</b>. והוא נכון.
<h3>לאך</h3>
<b>וּמַלְאָךְ</b> בָּא אֶל אִיּוֹב <small>(איוב א, יד)</small>, וַיָּשׁוּבוּ <b>הַמַּלְאָכִים</b> <small>(בראשית לב, ז)</small>, מַלְאֲכֵי<b> אֱלֹהִים</b> <small>(בראשית כח, יב)</small>, ה<b>מ"ם</b> במלאך מהאותיות הנוספות. וְלֹא יִשָּׁמַע עוֹד קוֹל <b>מַלְאָכֵכֵה</b> <small>(נחום ב, יד)</small>, הוא כמו <b>מלאכיךָ</b>. יבא צרי תחת <b>כ"ף</b> הכנוי מקום קמץ וה<b>ה"א</b> כ<b>ה"א</b> אֲשֶׁר צִוִּיתִי <b>אֹתָכָה</b> <small>(שמות כט, לה)</small>. ורבי יונה כתב כי ה<b>ה"א</b> מקום <b>יו"ד</b> והוא כמו <b>מלאככִי</b>, כמו שׁוּבִי נַפְשִׁי <b>לִמְנוּחָיְכִי</b> <small>(תהלים קטז, ז)</small>. ורבי יהודה בן בלעם כתב כי קול מלאככה פירוש קול <b>הַשִּׁנַּיִם</b> אוכלות הטרף כמו שאמר וְהִכְרַתִּי מֵאֶרֶץ טַרְפֵּךְ <small>(נחום ב, יד)</small>, ובלשון פרס יקראו הריחים מלאככה, והם הטוחנות. והשנים נקראו טוחנות. <b>והשם</b> <b>בְּמַלְאֲכוּת</b> י"י <small>(חגי א, יג)</small>, ענינם ידוע שהוא ענין השליחות בין מבני אדם, בין מאת הבורא יתברך. וכן הנביא נקרא מלאך לפי שהוא שליח השם וַיִּשְׁלַח <b>מַלְאָךְ</b> וַיֹּצִאֵנוּ מִמִּצְרָיִם <small>(במדבר כ, טז)</small>, והוא משה רבינו עליו השלום. וכן וַיֹּאמֶר חַגַּי <b>מַלְאַךְ</b> י"י <small>(חגי א, יג)</small>, וַיִּהְיוּ מַלְעִיבִים <b>בְּמַלְאֲכֵי</b> הָאֱלֹהִים <small>(דברי הימים ב' לו, טז)</small>, וכן פירוש וַיַּעַל <b>מַלְאַךְ</b> י"י מִן הַגִּלְגָּל <small>(שופטים ב, א)</small>, וַיְהִי כְּדַבֵּר<b> מַלְאַךְ</b> י"י אֶת הַדְּבָרִים הָאֵלֶּה <small>(שופטים ב, ד)</small>, אמרו <small>(ויקרא רבה פרשה א. קסה ע"א)</small> שזה המלאך הוא פינחס. וענין אחר בזה השרש מלאכה מִכָּל <b>מְלַאכְתּוֹ</b> אֲשֶׁר עָשָׂה <small>(בראשית ב, ב)</small>. ויפול הענין הזה על מעשה האדם וממונו וענינו. <b>וְהַמְּלָאכָה</b> הָיְתָה דַיָּם <small>(שמות לו, ז)</small>, רוצה לומר הכסף והזהב אשר הביאו ושאר הדברים. לְרֶגֶל <b>הַמְּלָאכָה</b> <small>(בראשית לג, יד)</small>, רוצה לומר המקנה. וכן וְכָל <b>הַמְּלָאכָה</b> נְמִבְזָה וְנָמֵס <small>(שמואל א' טו, ט)</small>. ובסמוך <b>לִמְלֶכֶת</b> הַשָּׁמַיִם <small>(ירמיה ז, יח)</small>, והוא חסר <b>אל"ף</b>. אִם לֹא שָׁלַח יָדוֹ <b>בִּמְלֶאכֶת</b> רֵעֵהוּ <small>(שמות כב, ז)</small>. וכן במוכרת וְהַלְוִיִּם <b>בַּמְלָאכֶת</b> <small>(דברי הימים ב' יג, י)</small>. והקבוץ <b>מְלָאכוֹת</b>. ובסמוך בנוע ה<b>אל"ף</b> כֹּל <b>מַלְאֲכוֹת</b> הַתַּבְנִית <small>(דברי הימים א' כח, יט)</small>, לְסַפֵּר כָּל <b>מַלְאֲכוֹתֶיךָ</b> <small>(תהלים עג, כח)</small>. כתבתי כל המלות האלה בשרש הזה כי כן כתבם רבי יונה ודעתו בהם שה<b>מ"ם</b> נוספת. ויתכן לומר בהם שה<b>מ"ם</b> שרשית ויהיו בני ארבע אותיות. ויש מפרשים <b>לִמְלֶכֶת הַשָּׁמַיִם</b>, ה<b>מ"ם</b> שרש לשון מלוכה רוצה לומר לכוכב גדול שבשמים. ויונתן תרגם <b>לְכוֹכְבַת שְׁמַיָא</b>.
<h3>לאם</h3>
<b>וּלְאֹם מִלְאֹם</b> יֶאֱמָץ <small>(בראשית כה, כג)</small>, וּשְׁנֵי <b>לְאֻמִּים</b> <small>(שם)</small>, תּוֹכֵחֹת <b>בַּל אֻמִּים</b> <small>(תהלים קמט, ז)</small>. <b>וּלְאוּמִּי</b> אֵלַי הַאֲזִינוּ <small>(ישעיה נא, ד)</small>, נכתב בו הנח שהוא ה<b>ו"ו</b> עם הדגש. וכבר כתבנו הדומים לו בחלק הדקדוק, הם כמו אומים.
<h3>לבב</h3>
גַּם לִי<b> לֵבָב</b> כְּמוֹכֶם <small>(איוב יב, ג)</small>, <b>לֵבָב</b> עִקֵּשׁ <small>(תהלים קא, ד)</small>. <b>והפעל הכבד ממנו</b> [פִּעֵל] <b>לִבַּבְתִּנִי</b> אֲחֹתִי כַלָּה <small>(שיר השירים ד, ט)</small>, פירוש הסירות את לבבי או מחצת את לבבי בחץ עיניך י"י.<b> והנפעל</b> וְאִישׁ נָבוּב <b>יִלָּבֵב</b> <small>(איוב יא, יב)</small>, פירוש האדם נבוב וחלול בתחלה באין דעה ואחר כך ילבב שיש לו לבב ודעת. והקבוץ בלשון נקבות כָל <b>לְבָבוֹת</b> דּוֹרֵשׁ י"י <small>(דברי הימים א' כח, ט)</small>. ובלשון זכרים מְתֹפְפֹת עַל <b>לִבְבֵהֶן</b> <small>(נחום ב, ח)</small>. ובהעדר <b>בי"ת</b> הכפולה <b>לֵב</b>. ובלשון נקבה לבה מָה אֲמֻלָה <b>לִבָּתֵךְ</b> <small>(יחזקאל טז, ל)</small>. והקבוץ <b>לִבּוֹת</b>, וְלִישָׁרִים <b>בְּלִבּוֹתָם</b> <small>(תהלים קכה, ד)</small>. <b>לֵב</b> חָכָם לִימִינוֹ <small>(קהלת י, ב)</small>, כלומר כי הוא מזומן לו כמו שהימין מזומן לאדם לכל מעשה. ולפי שהלב הוא משכן השכל אמר קֹנֶה <b>לֵּב</b> <small>(משלי יט, ח)</small>, כאילו אמר קונה דעת. <b>בְּלֵב וָלֵב</b> יְדַבֵּרוּ <small>(תהלים יב, ג)</small>, מי שמראה בפיו שלבו טוב והוא רע הנה כשידבר ידבר בשני לבבות. וכן וְלַעֲדֹר בְּלֹא <b>לֵב וָלֵב</b> <small>(דברי הימים א' יב, לג)</small>, שלא היו להם שני לבבות במלחמה אבל בלב שלם היו נלחמים כמו שאמר עֹדְרֵי מַעֲרָכָה <b>בְּלֵבָב</b> שָׁלֵם <small>(דברי הימים א' א' יב,. ולפי שהלב מיצוע גוף האדם ועצמו נאמר נם כן למיצוע כל גוף ועוצם של לב. בֹּעֵר בָּאֵשׁ עַד <b>לֵב</b> הַשָּׁמַיִם <small>(דברים ד, יא)</small>, <b>בְּלַבַּת</b> אֵשׁ מִתּוֹךְ הַסְּנֶה <small>(שמות ג, ב)</small>, <b>בְּלֵב</b> הָאֵלָה <small>(שמואל ב' יח, יד)</small>, וְאֶל לֵב שִׁקּוּצֵיהֶם וְתוֹעֲבוֹתֵיהֶם <b>לִבָּם</b> הֹלֵךְ <small>(יחזקאל יא, כא)</small>. ויש שפירשו <b>בְּלַבַּת</b> אש כמו <b>בְּלַהַב</b> האש. ואם כן תהיה המלה מנחי ה<b>למ"ד</b> <b>לַבַּת</b> בפלס <b>אַוַּת</b> נַפְשְׁךָ <small>(דברים יב, טו)</small>. ודומה לו בדברי המשנה <small>(בבא קמא פרק ו משנה ד דף נט ע"ב)</small> אחר המבעיר ואחד המלבה. <b>וּתְלַבֵּב</b> לְעֵינַי שְׁתֵּי לְבִבוֹת <small>(שמואל ב' יג, ו)</small>, הוא הבצק הרקיק שקולין אותו במשרת.
<h3>לבא</h3>
<b>כְּלָבִיא</b> שָׁכֵן <small>(דברים לג, כ)</small>, הוא הארי. מָה אִמְּךָ <b>לְבִיָּא</b> <small>(יחזקאל יט, ב)</small>, משפטו <b>לְבִיאָה</b> אבל בא ה<b>יו"ד</b> במקום ה<b>אל"ף</b> וה<b>אל"ף</b> במקום <b>ה"א</b>. והקבוץ נַפְשִׁי בְּתוֹךְ <b>לְבָאִם</b> <small>(תהלים נז, ה)</small>. והנכון <b>לְבִיאִים</b> כמו מן <b>נָבִיא, נְבִיאִים</b>, והקבוץ בלשון נקבות וּמְחַנֵּק <b>לְלִבְאֹתָיו</b> <small>(נחום ב, יג)</small>.
<h3>לבט</h3>
וֶאֱוִיל שְׂפָתַיִם <b>יִלָּבֵט</b> <small>(משלי י, ח)</small>, וְעָם לֹא יָבִין <b>יִלָּבֵט</b> <small>(הושע ד, יד)</small>, פירושו יתעות בדבריו או פירושו יכשל. ואדוני אבי ז"ל כתב בפירוש משלי כי הוא דומה לערבי בשתי לשונות ילבט בה כמו ימהר בה. לשון אחרת יתלבט כמו פוסח. ופירוש ללשון הראשון ימהר ולא יאריך למחשבה להתבונן האיך יעשה המצוה. והענין השני פוסח הוא במה שיצוה על שתי סעיפים ולא יתברר לו האמת.
<h3>לבן</h3>
וַתְּהִי לָהֶם <b>הַלְּבֵנָה</b> לְאָבֶן <small>(בראשית יא, ג)</small>, וְאֶת מַתְכֹּנֶת <b>הַלְּבֵנִים</b> <small>(שמות ה, ח)</small>, לֹא תִגְרְעוּ <b>מִלִּבְנֵיכֶם</b> <small>(שמות ה, יט)</small>, ידוע. <b>והפעל ממנו</b> <b>נִלְבְּנָה לְבֵנִים</b> <small>(בראשית יא, ג)</small>, <b>לִלְבֹּן הַלְּבֵנִים</b> <small>(שמות ה, ז)</small>. והכבשן ששורפין בו הלבנים יקרא <b>מַלְבֵּן</b>, וְהֶעֱבִיר אוֹתָם בַּמַּלְכֵּן [<b>בַּמַּלְבֵּן</b>] <small>(שמואל ב' יב, לא)</small>, כלומר שרפם בכבשן הלבנים. ויונתן תרגם <b>וּגְרַר יַתְהוֹן בְּשׁוּקַיָא</b>, כלומר היה מגרר אותם בחוצות להמיתם מיתה קשה ונבזה. ומה שתרגם במלבן בשוקיא? אפשר שדעתו שנקרא השוק מלבן לפי שהוא באצטוניות סדורורת מפה ומפה מדברי רבותינו ז"ל <small>(פאה פרק שלישי, משנה א)</small> מלבנות התבואה שהן ערוגות לפי שהן מסודרות. כן אמרו <small>(בבא בתרא סט ע"א)</small> מלבנות הפתחים, והם מזוזות הפתחים מזה ומזה. בַּמֶּלֶט<b> בַּמַּלְבֵּן</b> <small>(ירמיה מג, ט)</small>, מקום שעושין הלבנים. הַחֲזִיקִי <b>מַלְבֵּן</b> <small>(נחום ג, יד)</small>, כלומר בְּנִי כבשן הלבנים. ויתכן שענין הלבנים מענין הלובן לפי שכל דבר הנשרף באש יתלבן. וכן יִתְבָּרְרוּ <b>וְיִתְלַבְּנוּ</b> וְיִצָּרְפוּ <small>(דניאל יב, י)</small>. וכן אמר רבותינו ז"ל בזה הענין <small>(עבודה זרה עה ע"ב)</small> מלבנן באור והן טהורים. כְּזֶרַע גַּד <b>לָבָן</b> <small>(שמות טז, לא)</small>, פירוש המן היה לבן והיה גרגריו זרע גד. מַחְשׂף <b>הַלָּבָן</b> <small>(בראשית ל, לז)</small>. ובסמוך <b>וּלְבֶן</b> שִׁנַּיִם מֵחָלָב <small>(בראשית מט, יב)</small>, בסגול. <b>לְבָנָה</b> אֲדַמְדֶּמֶת <small>(ויקרא יג, כד)</small>, כֵּהוֹת <b>לְבָנֹת</b> <small>(ויקרא יג, לט)</small>. <b>והפעל הכבד ממנו</b> [הִפְעִיל] כַּשֶּׁלֶג <b>יַלְבִּינוּ</b> <small>(ישעיה א, יח)</small>, והוא <b>פעל עומד</b>. וכן <b>הִלְבִּינוּ</b> שָׂרִיגֶיהָ <small>(יואל א, ז)</small>, רצונו לומר שיבשו וחזרו לבנים. ומשׁלג אַלְבִּין <small>(תהלים נא, ט)</small>. <b>והיוצא</b> וּלְבָרֵר <b>וְלַלְבֵּן</b> עַד עֵת קֵץ <small>(דניאל יא, לה)</small>, היה ראוי <b>וּלְהַלְבֵּן</b>, ובהעדר ה<b>ה"א</b> הוטלה תנועתה על <b>למ"ד</b> השימוש. ובנין <b>התפעל</b> יִתְבָּרְרוּ <b>וְיִתְלַבְּנוּ</b> <small>(דניאל יב, י)</small>. ופירש רבי יונה כי <b>לִבְנַת</b> הַסַּפִּיר <small>(שמות כד, י)</small>,<b> שם</b>, פירוש לבן ספיר. וכן אמר הגאון כי הספיר לבן. ורבי אברהם אבן עזרא ז"ל כתב בפירושו כי הספיר אָדוֹם, והעד אָדְמוּ עצם מפנינים סַפִּיר גִּזְרָתָם <small>(איכה ד, ז)</small>, והטעם כפול כמו זַכּוּ נְזִירֶיהָ מִשֶּׁלֶג צַחוּ מֵחָלָב <small>(שם)</small>, ועוד למה אמר כמעשה היה לו לומר כמראה לבנת הספיר? רק הנכון כי הוא מגזרת <b>לְבָנָה</b> כמו <b>חֶשְׁכַת</b> מַיִם <small>(תהלים יח, יב)</small>, מגזרת <b>חֲשֵׁכָה</b> והנה לבנת הספיר כמו אבן ספיר שראה יחזקאל <small>(יחזקאל א, כו; י, א)</small>. ודעת הדרש בזה הדרך שראו דמות לבנה תחת רגלי כסא הכבוד לראות ולזכור שנשתעבדו ישראל תחת יד מצרים במעשה <b>לְבֵנִים</b>. וְחָפְרָה <b>הַלְּבָנָה</b> <small>(ישעיה כד, כג)</small>, היא הירח ונקראת כן לפי שהיא נראית לבנה. תַּחַת אַלּוֹן <b>וְלִבְנֶה</b> <small>(הושע ד, יג)</small>, מַקַּל <b>לִבְנֶה</b> <small>(בראשית ל, לז)</small>, הוא עין שגזרתו לבן. וכתב רבי יונה כי הוא הנקרא בערבי <b>לובני</b>. <b>לְבֹנָה</b> זַכָּה <small>(ויקרא כד, ז)</small>, ידוע. ופירוש עִם כָּל עֲצֵי <b>לְבוֹנָה</b> <small>(שיר השירים ד, יד)</small>, העצים היוצאת מהם הלבונה, כי הלבונה הוא שרף עץ. עַל מוּת <b>לַבֵּן</b> <small>(תהלים ט, א)</small>, יש מפרשים לבן שם אחד מאויבי דוד ובמותו עשה זה המזמור. ויש מפרשים כי הוא הפוך מן<b> נָבָל</b>, ואדוני אבי ז"ל כתב כי ה<b>למ"ד</b> לשמוש הוא שם משורר אחד ששמו כן והוא מפורש בדברי הימים כמו שכתוב וְעִמָּהֶם אֲחֵיהֶם הַמִּשְׁנִים זְכַרְיָהוּ <b>בֵּן</b> וְיַעֲזִיאֵל וּשְׁמִירָמוֹת <small>(דברי הימים א' טו, יח)</small>. וזה המזמור אמרו דוד על מות גלית ונצוח פלשתים ונגן אותו <b>בֵּן</b> המשורר. ואם תאמר היה לומר <b>לְבֵן</b> ה<b>למ"ד</b> בשוא כמו <b>לְאָסָף</b> כי לא תבא ידיעה על שם אדם ועל שם עיר? התשובה אף על פי שאין מנהג הלשון כן, יבא פעמים כן לרוב הידיעה, כמו שבא בשם עיר שאמר אֲשֶׁר <b>בַּשֶּׂכוּ</b> <small>(שמואל א' יט, כב)</small>, וַיִּפְקְדֵם בַּטְּלָאִים <small>(שמואל א' טו, ד)</small>, <b>בַּסֻּכּוֹת, בַּקַּרְקַר</b>. וכן אמר<b> לַבֵּן</b> בידיעה כדי שלא יסתפקו בו בלשון <b>בֵּן</b> מן הבנים לפיכך אמר <b>לַבֵּן</b> המשורר הידוע בשמו לבני עמו.
<h3>לבשׁ</h3>
אֲשֶׁר <b>לָבַשׁ</b> בּוֹ הַמֶּלֶךְ <small>(אסתר ו, ח)</small>. ולגזרת <b>פָּעֵל</b> <b>לָבֵשׁ</b> י"י עֹז הִתְאַזָּר <small>(תהלים צג, א)</small>, <b>יִלְבַּשׁ</b> עַל בְּשָׂרוֹ <small>(ויקרא ו, ג)</small>, וְרָחַץ בַּמַּיִם אֶת בְּשָׂרוֹ <b>וּלְבֵשָׁם</b> <small>(ויקרא טז, ד)</small>, שִׁבְעַת יָמִים <b>יִלְבָּשָׁם</b> הַכֹּהֵן <small>(שמות כט, ל)</small>, וְאַתָּה <b>לְבַשׁ</b> בְּגָדֶיךָ <small>(דברי הימים ב' יח, כט)</small>, צֶדֶק <b>לָבַשְׁתִּי וַיִּלְבָּשֵׁנִי</b> <small>(איוב כט, יד)</small>, וְעַל כָּל <b>הַלֹּבְשִׁים מַלְבּוּשׁ</b> נָכְרִי <small>(צפניה א, ח)</small>, הָיָה <b>לָבֻשׁ</b> בְּגָדִים צוֹאִים <small>(זכריה ג, ג)</small>, וְהִנֵּה אִישׁ אֶחָד <b>לָבוּשׁ</b> בַּדִּים <small>(דניאל י, ה)</small>, <b>לָבֻשׁ</b> שָׁנִים <small>(משלי לא, כא)</small>. ובסמוך <b>לְבוּשׁ</b> הַבַּדִּים <small>(דניאל יב, ז)</small>, <b>לְבֻשֵׁי</b> תְכֵלֶת <small>(יחזקאל כג, ו)</small>. וענין הפעול בלבישה לפי שאחד שלבש האדם את הבגד הנה הוא <b>לָבוּשׁ</b> מן הבגד וכן הבגד <b>לָבוּשׁ</b> עליו, וכן <b>חוֹגֵר</b> ו<b>חָגוּר</b> בזה הדרך. וכן <b>אֲחֻזֵי</b> חֶרֶב <small>(שיר השירים ג, ח)</small> וכן וְאַתָּה <b>תֶּאְזֹר</b> מָתְנֶיךָ <small>(ירמיה א, יז)</small>, <b>אָזוּר</b> בְּמָתְנָיו <small>(מלכים ב' א, ח)</small>. <b>לָבוֹשׁ</b> וְאֵין לְחֹם לוֹ <small>(חגי א, ו)</small>, לֶחֶם לֶאֱכֹל וּבֶגֶד<b> לִלְבֹּשׁ</b> <small>(בראשית כח, כ)</small>. <b>והשם</b> וְנָתוֹן <b>הַלְּבוּשׁ</b> וְהַסּוּס <small>(אסתר ו, ט)</small>. ובתוספת <b>מ"ם</b> <b>מַלְבּוּשׁ</b> נָכְרִי <small>(צפניה א, ח)</small>. ומשקל אחר בִּגְדֵי נָקָם <b>תִּלְבֹּשֶׁת</b> <small>(ישעיה נט, יז)</small>. <b>והפעל הכבד</b> [הִפְעִיל] <b>וַיַּלְבֵּשׁ</b> אֹתָם אֶת אֶלְעָזָר בְּנוֹ <small>(במדבר כ, כח)</small>, <b>הִלְבִּישָׁה</b> עַל יָדָיו <small>(בראשית כז, טז)</small>, <b>הִלְבִּישַׁנִי</b> בִּגְדֵי יֶשַׁע <small>(ישעיה סא, י)</small>, <b>וְהַלְבֵּשׁ</b> אֹתְךָ מַחֲלָצוֹת <small>(זכריה ג, ד)</small>. <b>וכבד אחר</b> [פִּעֵל] <b>מְלֻבָּשִׁים</b> בְּגָדִים <small>(מלכים א' כב, י)</small>.
<h3>לגם</h3>
עֲצֵי <b>הָאַלְגּוּמִּים</b> <small>(דברי הימים ב' ט, יא)</small>, ובמקום אחר <b>אַלְמֻגִּים</b> <small>(מלכים א' י, יא)</small>, ושניהם ענין אחד. והוא שקורין לו בלע"ז <b>קורל"ו</b>. ויש מי שפירש אותו העץ שצובעין בו שנקרא בערבי <b>אלבק"ם</b> שקורין לו בלע"ז <b>ברזיל</b>. ואף על פי שכתבתי כי המלה הזאת נוספת בה ה<b>אל"ף</b> כמו שכתב רבי יונה, יתכן שהוא בן ארבע אותיות ותהיה ה<b>אל"ף</b> שרשית כמו שכתבתי אבנט. וזולתו מן המלות שאין להם הכרע בשער ה<b>אל"ף</b> במרובעים.
<h3>להה</h3>
<b>וַתֵּלַהּ</b> אֶרֶץ מִצְרַיִם <small>(בראשית מז, יג)</small>, ענינו ותשתגע, כי מרוב הרעב יצא האדם מדעתו. וכן בהכפל <b>פ"א</b> הפעל <b>כְּמִתְלַהְלֵהַּ</b> הַיֹּרֶה זִקִּים <small>(משלי כו, יח)</small>. והגאון רבינו סעדיה ז"ל פירש <b>וַתֵּלַהּ</b> כמו <b>וַתֵּלֶא</b> כלומר כאדם הנלאה לא ידע מה לעשות. וכן <b>כְּמִתְלַהְלֵהַּ</b> המראה עצמו כאילו לא ידע מה לעשות.
<h3>להב</h3>
וַיְהִי בַעֲלוֹת <b>הַלַּהַב</b> <small>(שופטים יג, כ)</small>. והקבוץ פְּנֵי <b>לְהָבִים</b> פְּנֵיהֶם <small>(ישעיה יג, ח)</small>. ובילשון נקבה <b>לֶהָבָה</b> מִקִּרְיַת סִיחֹן <small>(במדבר כא, כח)</small>. ומשקל אחר <b>לַהֶבֶת שַׁלְהֶבֶת</b> <small>(יחזקאל כא, ג)</small>. והקבוץ אֵשׁ <b>לֶהָבוֹת</b> בְּאַרְצָם <small>(תהלים קה, לב)</small>, בפלס <b>בֶּהָרוֹת</b>, ובסמוך <b>לַהֲבוֹת</b> אֵשׁ <small>(תהלים כט, ז)</small> ידוע, ולפי שהחרב דומה ללהב בהתלהט נקראת להב. וַיָּבֹא גַם הַנִּצָּב אַחַר <b>הַלַּהַב</b> <small>(שופטים ג, כב)</small>. וכן דמהו ללהב ולברק <b>וְלַהַב</b> חֶרֶב וּבְרַק חֲנִית <small>(נחום ג, ג)</small>. ובלשון נקבה <b>וְלַהֶבֶת</b> חֲנִיתוֹ <small>(שמואל א' יז, ז)</small>, הוא הברזל אשר בחנית.
<h3>להג</h3>
<b>וְלַהַג</b> הַרְבֵּה <small>(קהלת יב, יב)</small>, ענינו למוד מאין הבנה.
<h3>להט</h3>
אֵשׁ <b>לֹהֵט</b> <small>(תהלים קד, ד)</small>, אֶשְׁכְּבָה <b>לֹהֲטִים</b> <small>(תהלים נז, ה)</small>, פירושו בתוך להטים.<b> והפעל הכבד</b> [פִּעֵל] <b>וְלִהַט</b> אֹתָם הַיּוֹם הַבָּא <small>(מלאכי ג, יט)</small>, וְלֶהָבָה <b>לִהֲטָה</b> <small>(יואל א, יט)</small>, <b>וַתְּלַהֵט</b> מוֹסְדֵי הָרִים <small>(דברים לב, כב)</small>, <b>וַתְּלַהֲטֵהוּ</b> מִסָּבִיב <small>(ישעיה מב, כה)</small>, ענינם ענין שריפה. ואמר וְאֵת <b>לַהַט</b> הַחֶרֶב <small>(בראשית ג, כד)</small>, כענין וְלַהַב חֶרֶב <b>וּבְרַק</b> חֲנִית <small>(נחום ג, ג)</small>. ויתכן להיות מזה השרש והענין <b>בְּלַהֲטֵיהֶם</b> <small>(שמות ז, יא)</small>, כי יש ממעשה הכשפים בלהט החרב.
<h3>להם</h3>
דִּבְרֵי נִרְגָּן <b>כְּמִתְלַהֲמִים</b> <small>(משלי יח, ח)</small>, ענינו חלקים, כלומר דברי נרגן הם חלקים ואין אדם מרגיש בהם וְהֵם יָרְדוּ חַדְרֵי בָטֶן <small>(שם)</small>.
<h3>להק</h3>
אֶת <b>לַהֲקַת</b> הַנְּבִיאִים <small>(שמואל א' יט, כ)</small>, ענינו חברת הנביאים והוא כמו הפוך <b>קֹהֶלֶת</b>.
<h3>לו</h3>
<b>לֹא</b> אָכַלְתִּי בְאֹנִי מִמֶּנּוּ <small>(דברים כו, יד)</small>,<b> לֹא</b> תִשָּׂא שֵׁמַע שָׁוְא <small>(שמות כג, א)</small>, וְהָיוּ <b>כְּלוֹא</b> הָיוּ <small>(עבדיה א, טז)</small>, המלה הזאת ענינה ידוע ועילתה ומקום נפילתה פירשנו בשער אַיִן. וכתבנו המלה הזאת בשרש <b>לוֹ</b> לפי שקריאתה ב<b>ו"ו</b> ופעמים רבות היא ב<b>ו"ו</b> בכתוב. ויכנס עליו <b>ה"א</b> התמיהה במקום אם <b>הֲלוֹא</b> שָׁמַעַתְּ בִּתִּי <small>(רות ב, ח)</small>, אם לא שמעתי בתי, ואינו התחלת הדברים אך מחחלת זה אמר לה בעו שלא תלך ללקוט בשדה אחר, ובסוף הדברים אמר לה הלא שמעתי בתי כלומר לא שמעת מה שהזהרתיך השמרי שלא תלכי ללקוט בשדה אחר. וכן <b>הֲלוֹא</b> כִּי מְשָׁחֲךָ י"י עַל נַחֲלָתוֹ לְנָגִיד <small>(שמואל א' י, א)</small>. ובא ב<b>ה"א</b> במקום ה<b>אל"ף</b> <b>הֲלֹה</b> הִוא בְּרַבַּת בְּנֵי עַמּוֹן <small>(דברים ג, יא)</small>, ופירושו לפי שהפליא הדבר ואמר הנה ערשו ערש ברזל דומה שלא תסבלהו מטת עץ והשומעים זה הדבר יפלא בעיניהם, כך אמר <b>הֲלֹה הִוא בְּרַבַּת בְּנֵי עַמּוֹן</b>, כלומר אם לא יאמינו השומעים הלא ימצאוה ברבת בני עמון ששם היא. ובאה עליו ה<b>ו"ו</b> הקמוצה בשני מקומות וענינה לתמיהה <b>וָלֹא</b> יֵלֶךְ נָא אִתָּנוּ <small>(שמואל ב' יג, כו)</small>,<b> וָלֹא</b> יֻתַּן נָא לְעַבְדְּךָ <small>(מלכים ב' ה, יז)</small>. ובאה מלה אחרת בזה השרש כתובה ב<b>ו"ו</b> ובשרק ופעמים עם <b>ו"ו אל"ף</b> וענינה במקומות כמו <b>אִם, לוּא</b> הִקְשַׁבְתָּ לְמִצְוֹתָי <small>(ישעיה מח, יח)</small>, <b>לוּ</b> הַחֲיִתֶם אוֹתָם <small>(שופטים ח, יט)</small>. ותבא בענין שמא, כמו <b>לוּ</b> יִשְׂטְמֵנוּ יוֹסֵף <small>(בראשית נ, טו)</small>. ותהיה בענין הלואי <b>לוּ</b> יִשְׁמָעֵאל יִחְיֶה לְפָנֶיךָ <small>(בראשית יז, יח)</small>, <b>לוּ</b> יְהִי כִדְבָרֶךָ <small>(בראשית ל, לד)</small>.
<h3>לוג</h3>
<b>וְלֹג</b> אֶחָד שָׁמֶן <small>(ויקרא יד, י)</small>, מדה קטנה ידועה ביניהם, והוא אחד מעשרים וארבעה בסאה, והוא שעור ששה ביצים.
<h3>לוה</h3>
<b>לָוִינוּ</b> כֶסֶף לְמִדַּת הַמֶּלֶךְ <small>(נחמיה ה, ד)</small>, וְאַתָּה לֹא <b>תִלְוֶה</b> <small>(דברים כח, יב)</small>,<b> לוֶֹה</b> רָשָׁע <small>(תהלים לז, כא)</small>. <b>והפעל הכבד</b> [הִפְעִיל] <b>וְהִלְוִיתָ</b> גּוֹיִם רַבִּים <small>(דברים כח, יב)</small>, הוּא <b>יַלְוְךָ</b> וְאַתָּה לֹא <b>תַלְוֶנּוּ</b> <small>(דברים כח, מד)</small>, <b>מַלְוֵה</b> י"י חוֹנֵן דָּל <small>(משלי יט, יז)</small>, <b>כַּמַּלְוֶה כַּלּוֶֹה</b> <small>(ישעיה כד, ג)</small>, עני ההלואה ידוע. וענין אחר וְהוּא <b>יִלְוֶנּוּ</b> בַעֲמָלוֹ <small>(קהלת ח, טו)</small>. <b>והנפעל</b> <b>וְנִלְוָה</b> הַגֵּר עֲלֵיהֶם <small>(ישעיה יד, א)</small> <b>יִלָּוֶה</b> אִישִׁי אֵלַי <small>(בראשית כט, לד)</small>, <b>הַנִּלְוִים</b> עַל י"י <small>(ישעיה נו, ו)</small>. <b>הַנִּלְוָה</b> אֶל י"י <small>(ישעיה נו, ג)</small>, הוא <b>בינוני</b>, ובקמץ שלא כמנהג. ואפשר שיהיה עבר וה<b>ה"א</b> במקום אשר כ<b>ה"א</b> הֶהָלְכוּא אִתּוֹ <small>(יהושע י, כד)</small>. בֹּאוּ <b>וְנִלְווּ</b> אֶל י"י <small>(ירמיה נ, ה)</small>, <b>ציווי</b> כמו הלוו. <b>והשם</b> כִּי <b>לִוְיַת</b> חֵן הֵם <small>(משלי א, ט)</small>, ענין כלם ענין חבור ודבוק. ומן הענין הזה עוד כְּמַעַר אִישׁ <b>וְלֹיוֹת</b> סָבִיב <small>(מלכים א' ז, לו)</small>, פירושו חבורים. וכן <b>לֹיוֹת</b> מַעֲשֵׂה מוֹרָד <small>(מלכים א' ז, כט)</small>, מֵעֵבֶר אִישׁ <b>לֹיוֹת</b> <small>(מלכים א' ז, ל)</small>. תִּמְשֹׁךְ<b> לִוְיָתָן</b> בְּחַכָּה <small>(איוב מ, כה)</small> <b>לִוְיָתָן</b> זֶה יָצַרְתָּ לְשַׂחֶק בּוֹ <small>(תהלים קד, כו)</small>, אַתָּה רִצַּצְתָּ רָאשֵׁי <b>לִוְיָתָן</b> <small>(תהלים עד, יד)</small>, עַל <b>לִוְיָתָן</b> נָחָשׁ בָּרִחַ <small>(ישעיה כז, א)</small>, כלם הם שם התנין הגדול אשר בים. הָעֲתִידִים עֹרֵר <b>לִוְיָתָן</b> <small>(איוב ג, ה)</small>, פירושו אֶבלם. וכן בתלמוד ירושלמי <small>(מועד קטן סוף פרק ראשון)</small> לא תעורר אשה לויתה במועד, כמה דאת אמר העתידים עורר לויתן. וכן פירשו הרב רבינו סעדיה ז"ל.
<h3>לוז</h3>
אַל <b>יָלֻזוּ</b> מֵעֵינֶיךָ נְצֹר תֻּשִׁיָּה <small>(משלי ג, כא)</small>, פירוש אל יסורו ואל ינטו מנגד עיניך. <b>והנפעל</b> כִּי תוֹעֲבַת י"י <b>נָלוֹז</b> <small>(משלי ג, לב)</small>. וכן וַתִּבְטְחוּ בְּעֹשֶׁק <b>וְנָלוֹז</b> <small>(ישעיה ל, יב)</small>, פירושו ובדבר נלוז, כלומר במשפט מוטה, על דרך וְהָעִיר מָלְאָה <b>מֻטֶּה</b> <small>(יחזקאל ט, ט)</small>. ורבי יונה פירש <b>וְנָלוֹז שם</b>. <b>וּנְלוֹזִים</b> בְּמַעְגְּלוֹתָם <small>(משלי ב, טו)</small>. <b>והכבד</b> [הִפְעִיל] אַל <b>יַלִּיזוּ</b> מֵעֵינֶיךָ שָׁמְרֵם בְּתוֹךְ לְבָבֶךָ <small>(משלי ד, כא)</small>, והדגש תמורת הנח כמו שבא גם כן <b>וַיַּלִּינוּ</b> <small>(במדבר יד, לו)</small>. ומזה הענין <b>השם</b> משרש <b>לָזָה, וּלְזוּת</b> שְׂפָתַיִם הַרְחֵק מִמֶּךָּ <small>(משלי ד, כד)</small>. <b>וְלוּז</b> וְעַרְמוֹן <small>(בראשית ל, לז)</small>, הוא שקורין לו בלעז <b>אווילני"יר</b>. ורבינו סעדיה ז"ל פירוש לוז שְׁקֵדִים בעבור שנקראו כן בלשון ישמעאל. וכן בתרגום ירושלמי תרגום <b>שְׁקֵדִים</b> <small>(במדבר יז, כג)</small> <b>לוזים</b>.
<h3>לוח</h3>
עַל <b>לוּחַ</b> לִבָּם <small>(ירמיה יז, א)</small>, <b>וְהַלֻּחֹת</b> מַעֲשֵׂה אֱלֹהִים הֵמָּה <small>(שמות לב, טז)</small>, שְׁנֵי <b>לֻחֹת</b> אֲבָנִים <small>(שמות לד, א)</small>, נְבוּב <b>לֻחֹת</b> <small>(שמות לח, ז)</small>, בְּרוֹשִׁים מִשְּׂנִיר בָּנוּ לָךְ אֵת כָּל <b>לֻחֹתָיִם</b> <small>(יחזקאל כז, ה)</small>, ידוע. ובמלת לחתים לשון רבוי ולשון שנים, כי הרבוי היה בתכונת השנים. ורבי אברהם אבן עזרא ז"ל כתב כי הטעם שיש ספינות יעשו אותם משני לוחות. כָל עֵץ <b>לַח</b> <small>(יחזקאל כא, ג)</small>, הוֹבַשׁתִּי עֵץ <b>לָח</b> <small>(יחזקאל יז, כד)</small>, <b>לַחִים</b> וִיבֵשִׁים <small>(במדבר ו, ג)</small>. <b>והשם לֵחַ</b>, וְלֹא נָס <b>לֵחֹה</b> <small>(דברים לד, ז)</small>, בפלס אֶת קוֹל הָעָם <b>בְּרֵעֹה</b> <small>(שמות לב, יז)</small>, ידוע כי הוא הפך היובש.
<h3>לוט</h3>
<b>לוּטָה</b> בַשִּׂמְלָה אַחֲרֵי הָאֵפוֹד <small>(שמואל א' כא, י)</small>, מעוטפת בשמלה. ופירוש אחרי האפוד כמו שתרגם יונתן <b>בָּתַר דְשָׁאוּל לֵיהּ בְּאֵפוֹדָא</b>. פְּנֵי <b>הַלּוֹט הַלּוֹט</b> <small>(ישעיה כה, ז)</small>, הראשון <b>שם</b> והשני <b>פעול</b>. ובתמורת ה<b>ו"ו</b> ב<b>אל"ף</b> נעה <b>לָאַט</b> אֶת פָּנָיו <small>(שמואל ב' יט, ה)</small>. וכבר כתבנוהו שרש בפני עצמו. <b>והפעל הכבד</b> [הִפְעִיל] <b>וַיָּלֶט</b> פָּנָיו בְּאַדַּרְתּוֹ <small>(מלכים א' יט, יג)</small>, ענינם ההסתר והכיסוי. <b>והשם</b> מזה דַּבְּרוּ אֶל דָּוִד <b>בַּלָּט</b> <small>(שמואל א' יח, כב)</small>, וַתָּבֹא <b>בַלָּט</b> <small>(רות ג, ז)</small>, והוא כתוב ב<b>אל"ף</b> כלומר בסתר. אבל <b>לְאַט</b> לִי לַנַּעַר לְאַבְשָׁלוֹם <small>(שמואל ב' יח, ה)</small>, והדומים לו כבר כתבתים בשער ה<b>אל"ף</b> בשרש <b>אט</b>. נְכֹאת וּצְרִי <b>וָלֹט</b> <small>(בראשית לז, כה)</small>, נְכֹאת <b>וָלֹט</b> <small>(בראשית מג, יא)</small>, פירשו בו הוא הנקיא בערבי <b>שי"ך בלו"ט</b>. ונקרא <b>בלו"ט</b> הנקרא בלע"ז <b>גלנט"ץ</b> [גַלַאנְגָא] <b>ושי"ך בלו"ט</b> נקרא בלע"ז <b>קשטנ"ש</b>. ובבראשית רבה <small>(סוף פרשה צא)</small> נכאת שעוה ולוט <b>מוצטכ"א</b>. וידוע הוא.
<h3>לול</h3>
<b>וּבְלוּלִּים</b> יַעֲלוּ עַל הַתִּיכֹנָה <small>(מלכים א' ו, ח)</small>, נכתב ב<b>ו"ו</b> ודגש, פירוש במעלות. ויונתן תרגם <b>בִמְסִבָּתָא</b>, לפי שהיו עולין בהם במסבה והלול בנין עמוד אבנים עשוי מעלות מעלות והעולה בו מקיף והולך סביב העמוד ועולין בו כמה אמות ואין צריך לשפוע כשאר סולם. ובלע"ז קורין לו [ווי"ץ] <b>ויר"ץ</b>. ורבותינו ז"ל אמרו במסכת מדות <small>(פרק רביעי, משנה ה)</small>, ומסבה היתה עולה מקרן מזרחית צפונית לקרן מערבית דרומית שבה היו עולים לגגות התאים וכו'. כמו שהיא שנויה שם. ויש לפרש <b>וּבְלוּלִּים</b> ובארובות כלומר דרך ארובה היו עולים מזו לזו. ובדברי רבותינו ז"ל לול ארובה באמרם <small>(מנחות לד ע"א)</small> לול הפתוח בין בית לעליה. ומזה השרש <b>לֻלְאֹת</b> תְּכֵלֶת <small>(שמות לו, יב)</small>, ה<b>אל"ף</b> נוספת כ<b>אל"ף</b> <b>דּוּדָאֵי</b> תְאֵנִים <small>(ירמיה כד, א)</small>, ופירוש בתי אחיזה שנאחזים בהם הקרסים <b>לאצי"ש</b> בלע"ז. ומזה השרש עוד <b>לוּלֵי</b> י"י צְבָאוֹת <small>(ישעיה א, ט)</small>, <b>לוּלֵי</b> כַּעַס אוֹיֵב אָגוּר <small>(דברים לב, כז)</small>, רובם בתוספת <b>יו"ד</b>. ויש כתובים ב<b>אל"ף לוּלֵא</b> חֲרַשְׁתֶּם בְּעֶגְלָתִי <small>(שופטים יד, יח)</small>, <b>לוּלֵא</b> הִתְמַהְמָהְנוּ <small>(בראשית מג, י)</small>, כִּי <b>לוּלֵי</b> מִהַרְתְּ <small>(שמואל א' כה, לד)</small>, <b>לׄוּלֵׄאׄ</b> הֶאֱמַנְתִּי לִרְאוֹת בְּטוּב י"י בְּאֶרֶץ חַיִּים <small>(תהלים כז, יג)</small>, כִּי <b>לוּלֵא</b> דִּבַּרְתָּ כִּי אָז מֵהַבֹּקֶר נַעֲלָה הָעָם <small>(שמואל ב' ב, כז)</small>, ענין המלה אִם <b>לֹא</b>. ואפשר שהמלה מורכבת מן <b>לוּ</b> שענינו אם ומן לא. ונכתבה פעמים ב<b>יו"ד</b> לפי שהמלה נקראת בצרי. ופירוש <b>כִּי לוּלֵא דִּבַּרְתָּ, לוּ לֹא</b> דברת ואמרת יקומו נא הנערים לא היתה מלחמה זאת. <b>פוֹרְסֵ"י</b> בלע"ז.
<h3>לון</h3>
וְהוּא <b>לָן</b> בַּלַּיְלָה הַהוּא <small>(בראשית לב, כב)</small>. <b>וְלַנּוּ</b> בַגִּבְעָה <small>(שופטים יט, יג)</small>, <b>נו"ן</b> השרש נבלעת בדגש <b>נו"ן</b> הרבים ומשפטו <b>וְלַנְנוּ</b>. <b>והתאר</b> מַדּוּעַ אַתֶּם <b>לֵנִים</b> נֶגֶד הַחוֹמָה <small>(נחמיה יג, כא)</small>, בפלס אִם <b>כֵּנִים</b> אַתֶּם <small>(בראשית מב, יט)</small>, <b>וְלָנֶה</b> בְּתוֹךְ בֵּיתוֹ <small>(זכריה ה, ד)</small>, הסגול מקום קמץ. וכן <b>וְהַזּוּרֶה</b> תִּבָּקַע אֶפְעֶה <small>(ישעיה נט, ה)</small>. <b>והפעל הכבד</b> [הִפְעִיל] <b>וַיָּלֶן</b> יְהוֹשֻׁעַ <small>(יהושע ח, ט)</small>, <b>וַיָּלֶן</b> שָׁם בַּלַּיְלָה הַהוּא <small>(בראשית לב, יד)</small>, בְּצַוָּארוֹ <b>יָלִין</b> עֹז <small>(איוב מא, יד)</small>, <b>וַיָּלִינוּ</b> שָׁם <small>(שופטים יח, ד)</small>, כִּי בָרְחוֹב <b>נָלִין</b> <small>(בראשית יט, ב)</small>, רַק בָּרְחוֹב אַל <b>תָּלַן</b> <small>(שופטים יט, כ)</small>, וּבְהַמְּרוֹתָם <b>תָּלַן</b> עֵינִי <small>(איוב יז, ג)</small>, כמו <b>תָּלִין</b>, רוצה לומר שלא היה ישן בעבור המרות חביריו דבריו ומרשיעים אותו. ויש מפרשים תלן עיני מענין השקידה על הענין תמיד, ופירוש <b>עֵינִי</b> השגחתי, כלומר תמיד אני חושב ומעיין בהמרותם. ובא בלשון הקדש לשון לינה בענין השקידה כמו בְּצַוָּארוֹ <b>יָלִין</b> עֹז <small>(איוב מא, יד)</small>, וְשָׂבֵעַ <b>יָלִין</b> בַּל יִפָּקֶד רָע <small>(משלי יט, כג)</small>, עַד מָתַי <b>תָּלִין</b> בְּקִרְבֵּךְ <small>(ירמיה ד, יד)</small>. וכן <b>וְלָנֶה</b> בְּתוֹךְ בֵּיתוֹ <small>(זכריה ה, ד)</small>, והדומים להם שאין ענינם לינת הלילה לבר אלא השקידה תמיד. ולפי שלינת הלילה היא בטול כל העסקים והשקידה על השינה והמנוחה אמר איוב כי היה עֵר בלילה והיתה שקידתו בהמרותם. וְאָדָם בִּיקָר בַּל <b>יָלִין</b> <small>(תהלים מט, יג)</small>, פירוש היקר שיש לאדם והוא הממון לא ילין עמו במותו רק יעזבנו. וכן אמר אחריו בסוף המזמור אָדָם בִּיקָר וְלֹא יָבִין <small>(שם כא)</small>, פירוש שלא יבין בעודנו בחיים עם הממון. ורבי יהודה הלוי פירשו כן יש עם האדם יקר שלא ילין, והטעם שלא ישכב וימות והוא כבור הנשמה ואדם שלא למד ולא יבין על כן הם כבהמות. נַפְשׁוֹ בְּטוֹב <b>תָּלִין</b> כה, יג)</small>, כשימות נפשו תנוח בטוב. <b>והפעל היוצא</b> מזה עָרוֹם<b> יָלִינוּ</b> מִבְּלִי לְבוּשׁ <small>(איוב כד, ז)</small>, מָקוֹם לָנוּ <b>לָלִין</b> <small>(בראשית כד, כג)</small>, כמו <b>לְהָלִין</b>. <b>וההתפעל</b> בְּצֵל שַׁדַּי <b>יִתְלוֹנָן</b> <small>(תהלים צא, א)</small>. <b>והשם</b> אֶל <b>הַמָּלוֹן</b> <small>(בראשית מג, כא)</small>, <b>מְלוֹן</b> אֹרְחִים <small>(ירמיה ט, א)</small>. וב<b>ה"א</b> הנקבה ובשורק <b>כִּמְלוּנָה</b> בְמִקְשָׁה <small>(ישעיה א, ח)</small>, וְהִתְנוֹדְדָה <b>כַּמְּלוּנָה</b> <small>(ישעיה כד, כ)</small>. והיא סוכת השומר שילין בה בלילה, ולפיכך נקראת מלונה כי אינה לדירה אלא שילין בה בלילה. וענין אחר <b>מהכבד</b> [הִפְעִיל] אֲשֶׁר <b>הֲלִינֹתֶם</b> עָלָי <small>(במדבר יד, כט)</small>, <b>וַיָּלֶן</b> הָעָם עַל מֹשֶׁה <small>(שמות יז, ג)</small>. ובדגש תמורת הנח וַיַּלִּונוּ [<b>וַיַּלִּינוּ</b>] עָלָיו אֶת כָּל הָעֵדָה <small>(במדבר יד, לו)</small>, והוא <b>פעל יוצא</b> <b>לשלישי</b>. אֲשֶׁר אַתֶּם <b>מַלִּינִם</b> עָלָיו <small>(שמות טז, ח)</small>, כִּי תַלִּונוּ [<b>תַלִּינוּ</b>] עָלֵינוּ <small>(שמות טז, ז)</small>. ובא רוב הענין הזה בדגש להפריש בינו ובין הענין האחר. <b>והשם</b> שָׁמַעְתִּי אֶת <b>תְּלוּנֹּת</b> <small>(שמות טז, יב)</small>. והדגש תמורת הנח, כי היה ראוי<b> תְּלוּנוֹת</b> בפלס <b>תְּבוּנוֹת, תְּשׁוּבוֹת</b>. <b>והנפעל</b> מזה הענין <b>וַיִּלֹּנוּ</b> עַל מֹשֶׁה וְעַל אַהֲרֹן <small>(במדבר יד, ב)</small>. וענין התלונה תרעומת.
<h3>לוע</h3>
וְשָׁתוּ <b>וְלָעוּ</b> <small>(עבדיה טז)</small>, ענינו ובלעו. עַל כֵּן דְּבָרַי <b>לָעוּ</b> <small>(איוב ו, ג)</small>, נבלעו ונשחתו. <b>והשם</b> וְשַׂמְתָּ שַׂכִּין<b> בְּלֹעֶךָ</b> <small>(משלי כג, ב)</small>, פירושו בבית הבליעה. <b>והפעל הכבד</b> [הִפְעִיל] <b>יָלַע</b> קֹדֶשׁ <small>(משלי כ, כה)</small>. ומזה השרש [פִּעֵל] וְאֶפְרֹחָו [<b>וְאֶפְרֹחָיו</b>] יְעַלְעוּ דָם <small>(איוב לט, ל)</small>, פירוש יבלעו דם. ונקדמה <b>למ"ד</b> הפעל ל<b>פ"א</b> הפעל לפי שכבד על הלשון לחבר שני <b>עי"נ</b>ין כאחד ומשפטו <b>יְלוֹעֲעוּ</b>. ויש לפרש <b>יָלַע קֹדֶשׁ</b> לשון דבור מלשון רבותינו ז"ל לעי באורייתא. ופירוש הפסוק מוקש הוא לאדם שילכד בו כשיאמר קדש, כלומר כשידור דבר ויאמר זה יהיה קדש ואחר כן יתחרט בו, וזהו שאמר וְאַחַר נְדָרִים לְבַקֵּר <small>(שם)</small> כלומר אחר שנדר יבקר ויחפש אחר ענינו אם יוכל להשלים הנדר אם לא, וזהו מוקש לו כי קודם הנדר היה לו לבקר ולחפש בענינו היטב אם יוכל להשלים נדרו אם ידור. ובענין הזה אמר גם כן שלמה אַל תִּתֵּן אֶת פִּיךָ לַחֲטִיא אֶת בְּשָׂרֶךָ וְאַל תֹּאמַר לִפְנֵי הַמַּלְאָךְ כִּי שְׁגָגָה הִיא <small>(קהלת ה, ה)</small>.
<h3>לוץ</h3>
<b>וְלַצְתָּ</b> לְבַדְּךָ תִשָּׂא <small>(משלי ט, יב)</small>. <b>והפעל הכבד</b> [הִפְעִיל] אִם לַלֵּצִים הוּא <b>יָלִיץ</b> <small>(משלי ג, לד)</small>, זֵדִים <b>הֱלִיצֻנִי</b> <small>(תהלים קיט, נא)</small>. ובהבפל <b>למ"ד</b> הפעל מָשַׁךְ יָדוֹ אֶת <b>לֹצְצִים</b> <small>(הושע ז, ה)</small>, והוא <b>תאר</b>, כי אילו היה פעל היה מפעלי הכפל. <b>וההתפעל</b> וְעַתָּה אַל <b>תִּתְלוֹצָצוּ</b> <small>(ישעיה כח, כב)</small>. <b>והתאר</b> <b>לֵץ</b> תַּכֶּה וּפֶתִי יַעְרִם <small>(משלי יט, כה)</small> <b>לֵץ</b> הַיַּין <small>(משלי כ, א)</small>, פירוש שותה היין. זֵד יָהִיר <b>לֵץ</b> שְׁמוֹ <small>(משלי כא, כד)</small>, אִם <b>לַלֵּצִים</b> הוּא יָלִיץ <small>(משלי ג, לד)</small>. ענין הליצנות ידוע. וענין אחר עֵד בְּלִיַּעַל <b>יָלִיץ</b> מִשְׁפָּט <small>(משלי יט, כח)</small>, אֱוִלִים <b>יָלִיץ</b> אָשָׁם <small>(משלי יד, ט)</small>, כִּי <b>הַמֵּלִיץ</b> בֵּינֹתָם <small>(בראשית מב, כג)</small>, אִם יֵשׁ עָלָיו מַלְאָךְ <b>מֵלִיץ</b> <small>(איוב לג, כג)</small>, <b>מְלִיצַי</b> רֵעָי <small>(איוב טז, כ)</small>, וכן <b>בִּמְלִיצֵי</b> שָׂרֵי בָבֶל <small>(דברי הימים ב' לב, לא)</small>, וּמְלִיצֶיךָ פשׁעו בי <small>(ישעיה מג, כו)</small>. <b>והשם</b> לְהָבִין מָשָׁל <b>וּמְלִיצָה</b> <small>(משלי א, ו)</small>. ענינם תוכן הדבר והטענה. ופירוש <b>עֵד בְּלִיַּעַל יָלִיץ מִשְׁפָּט</b> אומר כי עד הבליעל יתקן עדותו במיטב דבריו ואף על פי שהוא שקר יתקן עדותו במשפט כאילו הוא אמת. וכן אמר אחריו וּפִי רְשָׁעִים יְבַלַּע אָוֶן כלומר יכסה השקר במיטב טענותיו.
<h3>לושׁ</h3>
וַתִּקַּח קֶמַח <b>וַתָּלָשׁ</b> <small>(שמואל א' כח, כד)</small>, <b>לָשׁוֹת</b> בָּצֵק <small>(ירמיה ז, יח)</small>, וַתִּקַּח אֶת הַבָּצֵק וַתָּלָושׁ [<b>וַתָּלָשׁ</b>] <small>(שמואל ב' יג, ח)</small>. אמר <b>בָּצֵק</b> על שם סופו. וכבר כתבנו הדומים לו בשרש <b>אָפָה</b>. <b>לוּשִׁי</b> וַעֲשִׂי עֻגוֹת <small>(בראשית יח, ו)</small>. ענין הלישה ידוע.
<h3>לז</h3>
הַנַּעַר <b>הַלָּז</b> <small>(זכריה ב, ח)</small>, אֲשֶׁר מֵעֵבֶר <b>הַלָּז</b> <small>(שמואל א' יד, א)</small>, כמו הורת. ובתוספת <b>ה"א</b> הָאִישׁ <b>הַלָּזֶה</b> <small>(בראשית כד, סה)</small>. וכן לנקבות הִנֵּה הַשּׁוּנַמִּית <b>הַלָּז</b> <small>(מלכים ב' ד, כה)</small>. ובתוספת <b>ו"ו</b> הָאָרֶץ <b>הַלֵּזוּ</b> הַנְּשַׁמָּה <small>(יחזקאל לו, לה)</small>, כמו הזאת. והוא <b>מלעיל</b> בשני פשטין לבן אשר, ולבן נפתלי <b>מלרע</b> בפשט אחד לבד.
<h3>לזה</h3>
<b>וּלְזוּת</b> שְׂפָתַיִם הַרְחֵק מִמֶּךָּ <small>(משלי ד, כד)</small>, כבר פירשתיו בשרש <b>לוּז</b>.
<h3>לחה</h3>
בַּשֵּׁבֶט יַכּוּ עַל <b>הַלְּחִי</b> <small>(מיכה ד, יד)</small>, <b>בִּלְחִי</b> הַחֲמוֹר <small>(שופטים טו, טז)</small>, <b>לְחִי</b> חֲמוֹר טְרִיָּה <small>(שופטים טו, טו)</small>. כִּי הִכִּיתָ אֶת כָּל אֹיְבַי <b>לֶחִי</b> <small>(תהלים נ, ח)</small>, כלומר דרך בזיון מכת לחי היא מכת בזיון. הַזְּרֹעַ <b>וְהַלְּחָיַיִם</b> <small>(דברים יח, ג)</small>, נָאווּ <b>לְחָיַיִךְ</b> בַּתֹּרִים <small>(שיר השירים א, י)</small>, <b>וּלְחָיַי</b> לְמֹרְטִים <small>(ישעיה נ, ו)</small>, עַל <b>לְחָיֵי</b> עַמִּים <small>(ישעיה ל, כח)</small>.
<h3>לחך</h3>
<b>כִּלְחֹךְ</b> הַשּׁוֹר אֵת יֶרֶק הַשָּׂדֶה <small>(במדבר כב, ד)</small>. <b>והכבד</b> [פִּעֵל] הַמַּיִם אֲשֶׁר בַּתְּעָלָה <b>לִחֵכָה</b> <small>(מלכים א' יח, לח)</small>, עַתָּה <b>יְלַחֲכוּ</b> הַקָּהָל <small>(במדבר כב, ד)</small>, עָפָר <b>יְלַחֵכוּ</b> <small>(תהלים עב, ט)</small>, ענין הלחיכה ידוע.
<h3>לחם</h3>
כִּי<b> לָחֲמוּ לֶחֶם</b> רֶשַׁע <small>(משלי ד, יז)</small>, כלומר אכלו מאכל לחם רשע. וּבַל <b>אֶלְחַם</b> בְּמַנְעַמֵּיהֶם <small>(תהלים קמא, ד)</small>, אַל <b>תִּלְחַם</b> אֶת <b>לֶחֶם</b> רַע עָיִן <small>(משלי כג, ו)</small>, כִּי תֵשֵׁב <b>לִלְחוֹם</b> אֶת מוֹשֵׁל <small>(משלי כג, א)</small>, לְכוּ <b>לַחֲמוּ בְלַחֲמִי</b> <small>(משלי ט, ה)</small>. <b>וּלְחֻמֵי</b> רֶשֶׁף <small>(דברים לב, כד)</small>, פירוש אכולי רשף. ויש מפרשים מזה וְשֹׁרֶשׁ רְתָמִים <b>לַחְמָם</b> <small>(איוב ל, ד)</small>. וכבר כתבנוהו בשרש <b>חָמַם</b>. וכל לחם ענינו כלל לכל מאכל. ועל הלחם לבדו כִּי לֹא עַל <b>הַלֶּחֶם</b> לְבַדּוֹ יִחְיֶה הָאָדָם <small>(דברים ח, ג)</small>, בשש נקודות. לְהוֹצִיא <b>לֶחֶם</b> מִן הָאָרֶץ <small>(תהלים קד, יד)</small>, אמר מה שהוא תכלית העשב כי הלחם אינו יוצא מן הארץ אלא על ידי סבות קדמוהו. וכן <b>צֶמַח</b> בְּלִי יַעֲשֶׂה <b>קֶּמַח</b> <small>(הושע ח, ז)</small>, לפי שתכלית הצמח הקמח, אף על פי שיש ביניהם פעלים יצא מפועל אל פועל עד שיגיע אל התכלית והוא הקמח, ואינו התכלית האחרון, כי התכלית האחרון הוא הלחם במה שיאות אל האדם. והורגל הלשון הזה על הלחם יותר משאר המאכלים לפי שהוא עיקר מאכל האדם. ונופל על הבשר לבדו <b>לֶחֶם</b> אִשֶּׁה <small>(ויקרא ג, יא)</small>, אֶת קָרְבָּנִי<b> לַחְמִי</b> לְאִשַּׁי <small>(במדבר כח, ב)</small>, וכן כִּי אֶת <b>לֶחֶם</b> אֱלֹהֶיךָ הוּא מַקְרִיב <small>(ויקרא כא, ח)</small>, וכן הֵמָּה כִּדְוֵי <b>לַחְמִי</b> <small>(איוב ו, ז)</small>. ומשקל אחר <b>וּלְחֻמָם</b> כַּגְּלָלִים <small>(צפניה א, יז)</small>, וְיַמְטֵר עָלֵימוֹ <b>בִּלְחוּמוֹ</b> <small>(איוב כ, כג)</small>. <b>לֶחֶם</b> אֱלֹהָיו מִקָּדְשֵׁי הַקֳּדָשִׁים וּמִן הַקֳּדָשִׁים יֹאכֵל <small>(ויקרא כא, כב)</small>, כולל הבשר והתרומות. וכן <b>מִלֶּחֶם</b> אָבִיהָ תֹּאכֵל <small>(ויקרא כב, יג)</small>. נַשְׁחִיתָה עֵץ <b>בְּלַחְמוֹ</b> <small>(ירמיה יא, יט)</small>, בפריו. ואדוני אבי ז"ל פירשו הפוך נשחיתה לחמו בעץ, כלומר נשחיתה מאכלו בעץ, והעץ הוא הנקרא בערבי <b>דפל"א</b> והוא סם המות ועליו נאמר וַיּוֹרֵהוּ י"י עֵץ וַיַּשְׁלֵךְ אֶל הַמַּיִם <small>(שמות טו, כה)</small>, היה נס בתוך נס כדברי רבותינו ז"ל <small>(ילמדנו סדר בשלח פרשת אז ישיר)</small>. וכן תרגם יונתן <b>נִרְמֵי סַמָא דְמוֹתָא בְּמֵיכְלֵיהּ</b>. מֵאָשֵׁר שְׁמֵנָה <b>לַחְמוֹ</b> <small>(בראשית מט, כ)</small>, כולל כל מאכל כלומר כל מאכל שתוציא ארצו יהיה שמן. ומלת <b>שְׁמֵנָה</b> נופלת על ארצו כאילו אמר <b>ארץ</b> <b>שְׁמֵנָה</b> יהיה לחמו, והוא חסר כמו וּמַאֲכָלוֹ בְּרִאָה <small>(חבקוק א, טז)</small>, ועוד נפרשנו בשרש <b>שׁמן</b>. או אומר שמנה על לחמו וירצה בו <b>עוּגָה</b> או <b>חַלָּה</b> שהיא לשון נקבה. וכן <b>לֶחֶם</b> תְּנוּפָה שְׁתַּיִם <small>(ויקרא כג, יז)</small>, רוצה לומר <b>חַלּוֹת</b>. והכלל כי כל לחם ענינו מאכל. וכן מזה הענין <b>מִלְחָמָה</b> לַי"י <small>(שמות יז, טז)</small>, לפי שיש במלחמה מאכל החרב מזה ומזה. והפעל מזה <b>לְחַם</b> אֶת <b>לֹחֲמָי</b> <small>(תהלים לה, א)</small>, <b>לֹחֵם</b> יִלְחָצֵנִי <small>(תהלים נו, ב)</small>, כִּי רַבִּים <b>לֹחֲמִים</b> לִי מָרוֹם <small>(תהלים נו, ג)</small>. <b>והנפעל</b> אִם <b>נִלְחֹם נִלְחַם</b> בָּם <small>(שופטים יא, כה)</small>, אֲשֶׁר <b>נִלְחַם</b> אָבִי עֲלֵיכֶם <small>(שופטים ט, יז)</small> בעבורכם. כִּי י"י <b>נִלְחָם</b> לָהֶם <small>(שמות יד, כה)</small>, בעבורם אָז <b>נִלְחֲמוּ</b> <small>(שופטים ה, יט)</small>, <b>וַיִּלָּחֲמוּ</b> עָלֶיהָ <small>(יהושע י, לד)</small>, <b>וַיִּלָּחֶם</b> עִם לִבְנָה <small>(יהושע י, כט)</small>. י"י <b>יִלָּחֵם</b> לָכֶם <small>(שמות יד, יד)</small>, בעבורכם. לֹא תַעֲלוּ וְלֹא <b>תִלָּחֲמוּ</b> <small>(דברים א, מב)</small>, <b>וַיִּלָּחֲמוּנִי</b> חִנָּם <small>(תהלים קט, ג)</small>, וילחמו בי חנם. וכתב רבי יונה כי אָז <b>לָחֶם</b> שְׁעָרִים <small>(שופטים ה, ח)</small>, פעל עבר מן הקל על משקל יָבֵשׁ חָצִיר <small>(ישעיה מ, ז)</small>. ואף על פי שהוא בסגול פעמים יבא הסגול תחת צרי. ואם היה מהפעל הכבד היה ה<b>למ"ד</b> בפתח כמנהג, אבל מאחר שהוא קמוץ הוא פעל עבר מהקל. ויתכן היותו שם בפלס <b>חָמֵץ</b>, כלומר או היתה מלחמה בשערים, ואף על פי שזה בסגול וזה בצרי.
<h3>לחץ</h3>
וְהוּא <b>לָחַץ</b> אֶת בְּנֵי יִשְׂרָאֵל בְּחָזְקָה <small>(שופטים ד, ג)</small>, וְגֵר לֹא <b>תִלְחָץ</b> <small>(שמות כג, ט)</small>, <b>וּלְחַצְתֶּם</b> אֹתוֹ בַּדֶּלֶת <small>(מלכים ב' ו, לב)</small>, מפני לֹחֲצֵיהֶם <small>(שופטים ב, יח)</small>, <b>הַלֹּחֲצִים</b> אֶתְכֶם <small>(שמואל א' י, יח)</small>,<b> וַתִּלְחַץ</b> אֶת רֶגֶל בִּלְעָם <small>(במדבר כב, כה)</small>. <b>והשם</b> וְגַם רָאִיתִי אֶת <b>הַלַּחַץ</b> <small>(שמות ג, ט)</small>, לֶחֶם צָר וּמַיִם <b>לָחַץ</b> <small>(ישעיה ל, כ)</small>. <b>והנפעל</b> <b>וַתִּלָּחֵץ</b> אֶל הַקִּיר <small>(במדבר כב, כה)</small>. ענין דוחק.
<h3>לחשׁ</h3>
עָלַי <b>יִתְלַחֲשׁוּ</b> <small>(תהלים מא, ח)</small>, ידברו בסוד ובחשאי. כִּי עֲבָדָיו <b>מִתְלַחֲשִׁים</b> <small>(שמואל ב' יב, יט)</small>. וכן נקרא הדבר הנדבר בחשאי <b>לַחַשׁ</b>, אִם יִשֹּׁךְ הַנָּחָשׁ בְּלוֹא <b>לָחַשׁ</b> <small>(קהלת י, יא)</small>, אֲשֶׁר לֹא יִשְׁמַע לְקוֹל <b>מְלַחֲשִׁים</b> <small>(תהלים נח, ו)</small>, והם החוברים המלחשים אל הנחשים. ויתכן לומר בנין הקל מזה כי מצאנו שַׁלּוּם בֶּן <b>הַלּוֹחֵשׁ</b> <small>(נחמיה ג, יב)</small>, יתכן כי היה לוחש אל הנחשים לפיכך נקרא כן, או היה יועץ נבון לחש. ואילו היה שם העצם ולא שם תאר לא היתה נכנסת עליו <b>ה"א</b> הידיעה וכן וּנְבוֹן <b>לָחַשׁ</b> <small>(ישעיה ג, ג)</small>, נבון העצה והסוד. וכן צָקוּן <b>לַחַשׁ</b> <small>(ישעיה כו, טז)</small>, פירוש שפכו התפלה בעת שמוסרך למו, והתפלה היא בחשאי. וּבָתֵּי הַנֶּפֶשׁ <b>וְהַלְּחָשִׁים</b> <small>(ישעיה ג, כ)</small>, פירשו בו כי הם חלי האזן ובלע"ז <b>אברייל"ש</b>. ונקרארת כן לפי שהאזן היא בעלת הלחש.
<h3>לטא</h3>
<b>וְהַלְּטָאָה</b> <small>(ויקרא יא, ל)</small>, הוא מין ממיני השרצים ופירש רש"י <b>לניגרמוש"א</b> בלע"ז.
<h3>לטשׁ</h3>
<b>לֹטֵשׁ</b> כָּל חֹרֵשׁ נְחשֶׁת וּבַרְזֶל <small>(בראשית ד, כב)</small>, מחדד. <b>לִלְטוֹשׁ</b> אֶת מַחֲרַשְׁתּוֹ וְאֶת אֵתוֹ <small>(שמואל א' יג, כ)</small>. וכן<b> יִלְטוֹשׁ</b> עֵינָיו לִי <small>(איוב טז, ט)</small> <b>,</b> יחדד. <b>והכבד</b> [פִּעֵל] כְּתַעַר <b>מְלֻטָּשׁ</b> <small>(תהלים נב, ד)</small>.
<h3>ליל</h3>
שִׁיתִי <b>כַלַּיִל</b> צִלֵּךְ <small>(ישעיה טז, ג)</small>, ובתוספת <b>ה"א</b> <b>לַיְלָה</b>. <b>בַּלַּיְלָה</b> הַהוּא <small>(אסתר ו, א)</small>. והקבוץ בלשון נקבות עַל מִשְׁכָּבִי <b>בַּלֵּילוֹת</b> <small>(שיר השירים ג, א)</small>, <b>וְלֵילוֹת</b> עָמָל מִנּוּ לִי <small>(איוב ז, ג)</small>, ובסמוך <b>לֵיל</b> שִׁמֻּרִים הוּא לַי"י <small>(שמות יב, מב)</small>. וכן אמר שֹׁמֵר מַה <b>מִּלֵּיל</b> <small>(ישעיה כא, יא)</small>, וחסר הנסמך. ויש אומרים שהוא מוכרת. הִרְגִּיעָה <b>לִּילִית</b> <small>(ישעיה לד, יד)</small>, שם חיה מִדְבָּרִית. ולפי שצועקת בלילה נקראת כן. ויש אומרים שהוא עוף גדל, מן הרות כמו סלמנדרא מן האש וקורין לו <b>קמֵליאוֹ"ן</b>.
<h3>לישׁ</h3>
<b>לַיִשׁ</b> אֹבֵד מִבְּלִי טָרֶף <small>(איוב ד, יא)</small>, לָבִיא <b>וָלַיִשׁ</b> <small>(ישעיה ל, ו)</small>, הוא האריה הגדול.
<h3>לכד</h3>
וְשָׁאוּל <b>לָכַד</b> הַמְּלוּכָה <small>(שמואל א' יד, מז)</small>, <b>לָכַדְתִּי</b> אֶת עִיר הַמָּיִם <small>(שמואל ב' יב, כז)</small>, וּשְׁלַל הֶעָרִים אֲשֶׁר <b>לָכָדְנוּ</b> <small>(דברים ב, לה)</small>, הַשֵּׁבֶט אֲשֶׁר <b>יִלְכְּדֶנּוּ</b> י"י <small>(יהושע ז, יד)</small>, וַחֲנֵה עַל הָעִיר <b>וְלָכְדָהּ</b> <small>(שמואל ב' יב, כח)</small>, עֲווֹנוֹתָיו <b>יִלְכְּדֻנוֹ</b> <small>(משלי ה, כב)</small>, בארת ה<b>נו"ן</b> רפה ובחולם שלא כמנהג, כי מנהג<b> נו"ן ו"ו</b> כינוי הנסתר להיות. בדגש ובשורק. וכן בא כמהו <b>וְקָבְנוֹ</b> לִי מִשָּׁם <small>(במדבר כג, יג)</small>, כמו שכתבנו בחלק הדקדוק. <b>והנפעל</b> <b>נִלְכַּד</b> בִּשְׁחִיתוֹתָם <small>(איכה ד, כ)</small>, <b>נִלְכַּדְתָּ</b> בְּאִמְרֵי פִיךָ <small>(משלי ו, ב)</small>, כִּי <b>נִלְכְּדָה</b> הָעִיר <small>(מלכים א' טז, יח)</small>, וְהָיָה <b>הַנִּלְכָּד</b> בַּחֵרֶם <small>(יהושע ז, טו)</small>. <b>וההתפעל</b> <b>יִתְלַכְּדוּ</b> וְלֹא יִתְפָּרָדוּ <small>(איוב מא, ט)</small>, וּפְנֵי תְהוֹם <b>יִתְלַכָּדוּ</b> <small>(איוב לח, ל)</small>. <b>והשם</b> וְשָׁמַר רַגְלְךָ <b>מִלָּכֶד</b> <small>(משלי ג, כז)</small>. ומשקל אחר <b>וּמַלְכֻּדְתּוֹ</b> עֲלֵי נָתִיב <small>(איוב יח, י)</small>.
<h3>למג</h3>
עֲצֵי<b> אַלְמֻגִּים</b> <small>(מלכים א' י, יב)</small>. כמו אלגומים. וכבר פירשנוהו בשערו.
<h3>למד</h3>
בַּל <b>לָמַד</b> צֶדֶק <small>(ישעיה כו, י)</small>, <b>מלרע</b>. יִשְׁמְעוּ <b>וְלָמְדוּ</b> <small>(דברים לא, יג)</small>, לְמַעַן <b>יִלְמַד</b> לְיִרְאָה <small>(דברים, יז, יט)</small>, <b>וַיִּלְמַד</b> לִטְרָף טֶרֶף <small>(יחזקאל יט, ג)</small>, <b>וּלְמַדְתֶּם</b> אֹתָם וּשְׁמַרְתֶּם לַעֲשֹׂתָם <small>(דברים ה, א)</small>, אִם <b>לָמֹד יִלְמְדוּ</b> אֶת דַּרְכֵי עַמִּי <small>(ירמיה יב, טז)</small>. <b>והתאר</b> <b>וּלְמוּדֵי</b> מִלְחָמָה <small>(דברי ל הימים א' ה, יח)</small>. ומשקל אחר אַשּׁוּר <b>כִּלמַד</b> רֹכַלְתֵּךְ <small>(יחזקאל כז, כג)</small>, <b>לָמֵד</b> בפלס <b>כָּבֵד</b>, ובסמוך <b>לְמַד</b>, כמו <b>כְבַד</b> פֶּה <small>(שמות ד, י)</small>, פירוש בני אשור היו כלמודים לבא תמיד אליך בסחורה, כן כתבו אדוני אבי ז"ל. ועוד נכתבנו בשרש <b>רָכַל</b>. ומשקל אחר כַּקָּטֹן כַּגָּדוֹל מֵבִין עִם <b>תַּלְמִיד</b> <small>(דברי הימים א' כה, ח)</small>. <b>והכבד</b> [פִּעֵל] <b>לִמַּד</b> דַּעַת <small>(קהלת יב, ט)</small>, רְאֵה <b>לִמַּדְתִּי</b> אֶתְכֶם <small>(דברים ד, ה)</small>, אֲשֶׁר אָנֹכִי <b>מְלַמֵּד</b> אֶתְכֶם <small>(דברים ד, א)</small>, עֶגְלָה <b>מְלֻמָּדָה</b> <small>(הושע י, יא)</small>, <b>מְלֻמְּדֵי</b> מִלְחָמָה <small>(שיר השירים ג, ח)</small>. <b>ושלא נזכר פעלו ממנו</b> [פֻּעַל] כְּעֵגֶל לֹא <b>לֻמָּד</b> <small>(ירמיה לא, יז)</small>. <b>והתאר</b> פֶּרֶה <b>לִמֻּד</b> מִדְבָּר <small>(ירמיה ב, כד)</small>, לְשׁוֹן <b>לִמּוּדִים</b> <small>(ישעיה נ, ד)</small>, <b>לִמֻּדֵי</b> הָרֵעַ <small>(ירמיה יג, כג)</small>, וְכָל בָּנַיִךְ <b>לִמּוּדֵי</b> י"י <small>(ישעיה נד, יג)</small>, ענינם הלמוד וההרגל. וידוע הוא. ומזה נקרא המקלש בראשו תקוע המחט הנקרא <b>דָּרְבָן</b> מלמד <b>בְּמַלְמַד</b> הַבָּקָר <small>(שופטים ג, לא)</small>, לפי שמלמד ומורה הבקר לחרישה.
<h3>לעב</h3>
וַיִּהְיוּ <b>מַלְעִיבִים</b> בְּמַלְאֲכֵי הָאֱלֹהִים <small>(דברי הימים ב' לו, טז)</small>, פירוש משחקים ומלעיגים. ותרגום וְהָיִיתִי בְעֵינָיו כִּמְתַעְתֵּעַ <small>(בראשית כז, יב)</small> <b>וְאֵהֵי בְעֵינוֹהִי כְּמִתְלָעָב</b>.
<h3>לעג</h3>
<b>לָעֲגָה</b> לְךָ בְּתוּלַת בַּת צִיּוֹן <small>(ישעיה לז, כב)</small>, י"י <b>יִלְעַג</b> לָמוֹ <small>(תהלים ב, ד)</small>, <b>וַתִּלְעַג</b> וְאֵין מַכְלִם <small>(איוב יא, ג)</small>. <b>והשם</b> <b>לַעַג</b> וָקֶלֶס לִסְבִיבוֹתֵינוּ <small>(תהלים עט, ד)</small>. <b>והכבד</b> [הִפְעִיל] <b>וַיַּלְעִגוּ</b> לָנוּ <small>(נחמיה ב, יט)</small>, <b>וַיַּלְעֵג</b> עַל הַיְּהוּדִים <small>(נחמיה ג, לג)</small>, <b>וּמַלְעִגִים</b> בָּם <small>(דברי הימים ב' ל, י)</small>, ענין הלעג ידוע. וכן בענין הפך תכונת הדבר <b>בְּלַעֲגֵי</b> שָׂפָה וּבְלָשׁוֹן אַחֶרֶת <small>(ישעיה נח, יא)</small>. <b>נִלְעַג</b> לָשׁוֹן אֵין בִּינָה <small>(ישעיה לג, יט)</small>. והם כמו הפוכם מן וּלְשׁוֹן <b>עִלְּגִים</b> תְּמַהֵר לְדַבֵּר צָחוֹת <small>(ישעיה לב, ד)</small>.
<h3>לעז</h3>
מֵעַם <b>לֹעֵז</b> <small>(תהלים קיד, א)</small>, כלומר מדבר לשון אחר שאיננו לשון הקדש. וכן במשנה <small>(מגילה פרק שני. משנה א. דף יז ע"א)</small> קורין אותה <b>ללעוזות</b> בלע"ז. ואמרו עוד <small>(מגילה פרק שני. משנה א. דף יח ע"א)</small> לעז <b>יְוָנִי</b> לכל <b>כָשֵׁר</b>.
<h3>לעט</h3>
<b>הַלְעִיטֵנִי</b> נָא <small>(בראשית כה, ל)</small>, האכילני. ובמשנה <small>(שבת פרק כד, משנה ג. דף קנה ע"ב)</small>, אין ממירין את העגלים אבל מלעיטין אותן. ופירוש איזו היא המראה ואיזו היא הלעטה כמו שמפורש במסכת שבת <small>(שם)</small>. ואמרו עוד <small>(חולין נח ע"ב)</small> או שהלעיטה חלתית או שאכלה הרדופני. והוא <b>פעל עומד</b>.
<h3>לען</h3>
הִנְנִי מַאֲכִילָם אֶת הָעָם הַזֶּה <b>לַעֲנָה</b> <small>(ירמיה ט, יד)</small>, זְכָר עָנְיִי וּמְרוּדִי <b>לַעֲנָה</b> וָרֹאשׁ <small>(איכה ג, יט)</small>, פֹּרֶה רֹאשׁ <b>וְלַעֲנָה</b> <small>(דברים כט, יד)</small>, <b>הַהֹפְכִים</b> לְלַעֲנָה מִשְׁפָּט <small>(עמוס ה, ז)</small>, ידוע, כי הוא כמו רוש במרירות, אבל הם שני מינים. ויש מפרשים שהוא העשב הנקרא בלע"ז אשינצ"ו. ורבי יונה פירש מזה לֵב צַדִּיק יֶהְגֶּה <b>לַעֲנוֹת</b> <small>(משלי טו, כח)</small>, כלומר יחשוב מרורות ומצוקות בעולם, על דרך לֵב חֲכָמִים בְּבֵית אֵבֶל <small>(קהלת ז, ד)</small>. ולא יתכן מדרך הדקדוק כי היה לו לומר <b>לְעַנוֹת</b> ה<b>למ"ד</b> בשוא ובשרש <b>עָנָה</b> אפרשנו עוד.
<h3>לפד</h3>
<b>כְּלַפִּיד</b> יִבְעָר <small>(ישעיה סב, א)</small>, <b>לַפִּיד</b> בּוּז <small>(איוב יב, ה)</small>, הוא העץ הדולק. אֵשֶׁת <b>לַפִּידוֹת</b> <small>(שופטים ד, ד)</small>, אשת ברק. וברק ולפיד קרובים בענין. וַיַּבְעֶר אֵשׁ <b>בַּלַּפִּידִים</b> <small>(שופטים טו, ה)</small>, על שם סופם כי קודם שהבעיר בהם האש לא היה נקראים לפידים כי אם עצים. וכן וְטַחֲנִי קָמַח <small>(ישעיה מז, ב)</small>, אָפִיתִי עַל גֶּחָלָיו לֶחֶם <small>(ישעיה מד, יט)</small>, אֶת הַקּוֹלֹת וְאֶת <b>הַלַּפִּידִם</b> <small>(שמות ט, יח)</small>, על דרך הדמיון, כאילו ראו לפידים בוערים.
<h3>לפת</h3>
<b>וַיִּלְפֹּת</b> שִׁמְשׁוֹן <small>(שופטים טז, כט)</small>, ענינו ויטה. <b>והנפעל</b> וַיֶּחֱרַד הָאִישׁ <b>וַיִּלָּפֵת</b> <small>(רות ג, ח)</small>, <b>יִלָּפְתוּ</b> אָרְחוֹת דַּרְכָּם <small>(איוב ו, יח)</small>, ינטו ויתעותו.
<h3>לצר</h3>
וַיְהִי<b> הַמֶּלְצַר</b> <small>(דניאל א, טז)</small>, ענינו לפי מקומו האוצר או הממונה על המאכלים. וכתבו רבי יונה בזה השרש וה<b>מ"ם</b> נוספת. ויתכן שה<b>מ"ם</b> שרש והוא בן ארבע אותיות.
<h3>לקק</h3>
אֲשֶׁר <b>לָקְקוּ</b> הַכְּלָבִים <small>(מלכים א' כא, יט)</small>, כֹּל אֲשֶׁר <b>יָלֹק</b> בִּלְשׁוֹנוֹ מִן הַמַּיִם <small>(שופטים ז, ה)</small>, <b>יָלֹקּוּ</b> הַכְּלָבִים <small>(מלכים א' כא, יט)</small>. <b>והפעל הכבד</b> [הִפְעִיל] <b>הַמֲלַקְקִים</b> בְּיָדָם אֶל פִּיהֶם <small>(שופטים ז, ו)</small>, ענינם כענין לחיכה וידוע הוא.
<h3>לקח</h3>
וְאֶתְכֶם <b>לָקַח</b> י"י <small>(דברים ד, כ)</small>, ובחסרון ה<b>פ"א</b> <b>קָח</b> עַל מַיִם רַבִּים <small>(יחזקאל יז, ה)</small>. והוא קמוץ להפריד בינו ובין הצווי. אֲשֶׁר <b>לְקָחַנִי</b> מִבֵּית אָבִי <small>(בראשית כד, ז)</small>, <b>לָקְחָה</b> אֶת הַתְּרָפִים <small>(בראשית לא, לד)</small>, הַצֵּל <b>לְקֻחִים</b> לַמָּוֶת <small>(משלי כד, יא)</small>, <b>לְקַח</b> פַּר אֶחָד בֶּן בָּקָר <small>(שמות כט, א)</small>, <b>וּלְקַח</b> עֵץ אֶחָד <small>(יחזקאל לז, טז)</small>. ובחסרון ה<b>פ"א</b> וְאַתָּה <b>קַח</b> לְךָ <small>(שמות ל, כג)</small>, <b>קְחוּ</b> לָכֶם <small>(בראשית מה, יט)</small>, וּלְבִלְתִּי <b>קַחַת</b> מוּסָר <small>(ירמיה יז, כג)</small>, בפתח. ובשוא ה<b>קו"ף</b> <b>קְחַת</b> כֶּסֶף <small>(מלכים ב' יב, ט)</small>, הַמְעַט <b>קַחְתֵּךְ</b> אֶת אִישִׁי <b>וְלָקַחַת</b> גַּם אֶת דּוּדָאֵי בְּנִי <small>(בראשית ל, טו)</small>, ה<b>למ"ד</b> לשירות. כִּי <b>יִקַּח</b> אִישׁ אִשָּׁה <small>(דברים כד, ה)</small>. ומרוב השתמשם בלשון הזה חסרו <b>פ"א</b> הפעל ברוב וגם דגש ה<b>קו"ף</b> <b>וְאֶקְחָה</b> פַת לֶחֶם <small>(בראשית יח, ה)</small>, ורובם כן. <b>קָחָם</b> עַל זְרוֹעֹתָיו <small>(הושע יא, ג)</small>, <b>מקור</b> כלומר לקחת אותם על זרועותיו או פעל עבר מן <b>קָח עַל מַיִם רַבִּים</b>. <b>וַיִּקַּח</b> קֹרַח <small>(במדבר טז, א)</small>, לקח עצמו עם חביריו והתיעצו בזה הדבר. וכן <b>וַיִּקְחוּ</b> שְׁלשִׁים מֵרֵעִים וַיִּהְיוּ אִתּוֹ <small>(שופטים יד, יב)</small>, וכן וְאַבְשָׁלֹם <b>לָקַח</b> וַיַּצֶּב לוֹ בְחַיָּו [בְחַיָּיו] <small>(שמואל ב' יח, יח)</small>, לקח בעצמו זאת העצה. וכן מַה <b>יִּקָּחֲךָ</b> לִבֶּךָ <small>(איוב טו, יב)</small>, <b>תִּקַּח</b> לָהּ <small>(בראשית לח, כג)</small>, תעכבם לעצמה אל תחזור עתה עוד עליהם אחריה. ובענין מיתת הצדיקים כִּי <b>לָקַח</b> אֹתוֹ אֱלֹהִים <small>(בראשית ה, כד)</small>, כִּי <b>יִקָּחֵנִי</b> סֶלָה <small>(תהלים מט, טז)</small>, וְאַחַר כָּבוֹד <b>תִּקָּחֵנִי</b> <small>(תהלים עג, כד)</small>. <b>והנפעל</b> הוּא בַּעֲוֹנוֹ <b>נִלְקָח</b> <small>(יחזקאל לג, ו)</small>, וַאֲרוֹן הָאֱלֹהִים <b>נִלְקָחָה</b> <small>(שמואל א' ד, יז)</small>, אֶל <b>הִלָּקַח</b> אֲרוֹן הָאֱלֹהִים <small>(שמואל א' ד, יט)</small>. <b>וההתפעל</b> וְאֵשׁ <b>מִתְלַקַּחַת</b> <small>(שמות ט, כד)</small>. <b>ומה</b> <b>שלא נזכר פעלו מהדגוש</b> [פֻּעַל] כִּי <b>לֻקַּח</b> עַמִּי חִנָּם <small>(ישעיה נב, ה)</small>. <b>והתאר ממנו</b> אִם תִּרְאֶה אֹתִי <b>לֻקָּח</b> מֵאִתָּךְ <small>(מלכים ב' ב, י)</small>, כי הוא קמוץ. כִּי מֵאִישׁ <b>לֻקֳחָה</b> זֹּאת <small>(בראשית ב, כג)</small>, בקלות ה<b>קו"ף</b> ובקמץ חטף. <b>ושלא נזכר פעלו ממנו מהנוסף</b> [הָפְעַל] <b>יֻקַּח</b> נָא מְעַט מַיִם <small>(בראשית יח, ד)</small>, <b>הֲיֻקַּח</b> מִגִּבּוֹר מַלְקוֹחַ <small>(ישעיה מט, כד)</small>. <b>והשם</b> אֶת הַשְּׁבִי וְאֶת <b>הַמַּלְקוֹחַ</b> <small>(במדבר לא, יב)</small>, <b>וּמַלְקוֹחַ</b> עָרִיץ <small>(ישעיה מט, כה)</small>, וזה מה שנשתמשו בזה השם בענין השלל. ומה שאמר <b>אֶת הַשְּׁבִי וְאֶת הַמַּלְקוֹחַ וְאֶת הַשָּׁלָל</b>, אמר השבי על האדם, ואת המלקוח על הבהמות, ואת השלל על הבגדים והכלים. וכן יתפרשו כשהם כאחד אבל האחד יבא במקום חבירו. כמו וְחָצִיתָ אֶת <b>הַמַּלְקוֹחַ</b> <small>(במדבר לא, כז)</small>, נאמר על האדם ועל הבהמה. ונאמר זֶה <b>שְׁלַל</b> דָּוִד <small>(שמואל א' ל, כ)</small> על הבהמה. ומשקל אחר בחסרון <b>פ"א</b> הפעל <b>וּמִקַּח</b> שֹׁחַד <small>(דברי הימים ב, יט, ז)</small>, בחירק ה<b>מ"ם</b>. ונקרארת הצבת לפי שהוא לוקחת הדבר מלקחים, <b>בְּמֶלְקָחַיִם</b> לָקַח מֵעַל הַמִּזְבֵּחַ <small>(ישעיה ו, ו)</small>, בסגול ה<b>מ"ם</b>. <b>וּמַלְקָחֶיהָ</b> וּמַחְתֹּתֶיהָ <small>(שמות לז, כג)</small>, בפתח ה<b>מ"ם</b> ונקרא בלשון שנים לפי שהוא שנים. ומלקחי המנורה היו לקחת בהם הפתילות מתוך השמן ולישבן ולמשכן בפי הנרות. וּלְשׁוֹנִי מֻדְבָּק <b>מַלְקוֹחָי</b> <small>(תהלים כב, טז)</small>, מה שעל הלשון ומתחתיו נקראו מלקוחים לפי שהם נקבצים ולוקחים <small>(המאכל)</small> בעת הלעיסה. <b>והשם</b> בענין המקנה הַמְבִיאִים אֶת <b>הַמַּקָּחוֹת</b> וְכָל שֶׁבֶר <small>(נחמיה י, לב)</small>, בחירק ה<b>מ"ם</b>. וכן בדברי רבותינו ז"ל <small>(בבא מציעא ב ע"א)</small> מקח וממכר. ומזה <b>לֹקְחֵי</b> חִטִּים <small>(שמואל ב' ד, ו)</small>, ופירושו כלוקחי חטים. וכן תרגם יונתן <b>כְּזַבְּנֵי חִטִין</b>. וכן זָמְמָה שָׂדֶה <b>וַתִּקָּחֵהוּ</b> <small>(משלי לא, טז)</small>. ובענין המדע ומחק המאמר כִּי <b>לֶקַח</b> טוֹב נָתַתִּי לָכֶם תּוֹרָתִי אַל תַּעֲזֹבוּ <small>(משלי ד, ב)</small>, וְיוֹסֶף <b>לֶקַח</b> <small>(משלי א, ה)</small>, בסגול. יַעֲרֹף כַּמָּטָר <b>לִקְחִי</b> <small>(דברים לב, ב)</small>, הִטַּתּוּ בְּרֹב <b>לִקְחָהּ</b> <small>(משלי ז, כא)</small>. ומזה <b>הַלֹּקְחִים</b> לְשׁוֹנָם וַיִּנְאֲמוּ נְאֻם <small>(ירמיה כג, לא)</small>, כענין לְשׁוֹנָם יַחֲלִיקוּן <small>(תהלים ה, י)</small>. ורבי יונה פירש מזה <b>וַיִּקְחוּ</b> הָאֲנָשִׁים מִצֵּידָם <small>(יהושע ט, יד)</small>, כלומר למדו וידעו מיובש צירם כי האמת אתם, ואין צריך להוציאו מענין לקיחה, כי רוצה לומר כי אנשי ישראל לקחו מצידם ואכלו לקיים בריתם עמהם. וכן <b>וַיִּקַּח</b> וַיִּתֵּן אֶת הָעֵדֻת <small>(שמות מ, כ)</small>, הוא כמשמעו, כלומר לקח לוחות הברית ונתנם בארון.
<h3>לקט</h3>
<b>לָקְטוּ</b> לֶחֶם מִשְׁנֶה <small>(שמות טז, כב)</small>, אֲשֶׁר <b>יִלְקְטוּ</b> יוֹם יוֹם <small>(שמות טז, ה)</small>. <b>והשם</b> <b>וְלֶקֶט</b> קְצִירְךָ <small>(ויקרא יט, ט)</small>, בשש נקדות. <b>והכבד</b> [פִּעֵל] וַתֵּרֶא חֲמוֹתָהּ אֵת אֲשֶׁר <b>לִקֵּטָה</b> <small>(רות ב, יח)</small>, <b>לְלַקֵּט</b> אֹרֹת <small>(מלכים ב' ד, לט)</small>, <b>וַיְלַקֵּט</b> יוֹסֵף <small>(בראשית מז, יד)</small>, <b>וַיְלַקֵּט</b> מִמֶּנּוּ פַּקֻּעֹת שָׂדֶה <small>(מלכים ב' ד, לט)</small>. <b>וַאֲלַקֳטָה</b> בַשִּׁבֳּלִים <small>(רות ב, ב)</small>, <b>אֲלַקֳטָה</b> נָּא וְאָסַפְתִּי בָעֳמָרִים <small>(רות ב, ז)</small>, ה<b>קו"ף</b> בשניהם בקמץ חטף. <b>ושלא נזכר פעלו ממנו</b> [פֻּעַל] וְאַתֶּם <b>תְּלֻקְּטוּ</b> לְאַחַד אֶחָד <small>(ישעיה כז, יב)</small>. <b>וההתפעל</b> <b>וַיִּתְלַקְּטוּ</b> אֶל יִפְתָּח <small>(שופטים יא, ג)</small>, ידוע. בִּכְלִי הָרֹעִים אֲשֶׁר לוֹ <b>וּבַיַּלְקוּט</b> <small>(שמואל א' יז, ט)</small>, הוא כלי שמשים בו הרועה צידו, או הוא כלי שמשים בו הקולע אבנים שלוקט לקלע.
<h3>לקשׁ</h3>
יוֹרֶה <b>וּמַלְקוֹשׁ</b> <small>(דברים יא, יד)</small>, <b>הַיּוֹרֶה</b> הוא המטר הבא ראשון ומלקוש הוא המאוחר. וכן העשב המאוחר בִּתְחִלַּת עֲלוֹת <b>הַלָּקֶשׁ</b> וְהִנֵּה <b>לֶקֶשׁ</b> אַחַר גִּזֵּי הַמֶּלֶךְ <small>(עמוס ז, א)</small>, והוא בשש נקודות. <b>והפעל הכבד</b> [פִּעֵל] מזה וְכֶרֶם רָשָׁע <b>יְלַקֵּשׁוּ</b> <small>(איוב כד, ו)</small>, פירוש בו אדוני אבי ז"ל פירוש נכון. אמר שיאחרו הכרם לצורך הרשע, כלומר שיאחרו הענבים בגפנים, אחר שבצרו שאר הכרמים, להתבשל היטב הענבים בגפנים ועושים היין המשובח, ומפני אימת הרשע יפחדו ולא יגע בהם אדם אף על פי שבצרו שאר הכרמים.
<h3>לשׁד</h3>
<b>לְשַׁד</b> הַשָּׁמֶן <small>(במדבר יא, ח)</small> פירש החכם רבי אברהם אבן עזרא ז"ל שה<b>למ"ד</b> שרשית. וכן נֶהְפַּךְ <b>לְשַׁדִּי</b> <small>(תהלים לב, ד)</small>, וענינם הפך החורב והיובש. ועוד נכתבם בשרש <b>שָׁדַד</b> בעזרת השם עם <b>וְשֹׁד</b> מְלָכִים תִּינָקִי <small>(ישעיה ס, טז)</small>, מענינו ומשרשו.
<h3>לשׁך</h3>
וַיִּקַּח שְׁמוּאֵל אֶת שָׁאוּל וְאֶת נַעֲרוֹ וַיְבִיאֵם <b>לִשְׁכָּתָה</b> <small>(שמואל א' ט, כב)</small>, כלומר אל הלשכה אשר היו אוכלים בה. <b>וְלִשְׁכָּה</b> וּפִתְחָהּ <small>(יחזקאל מ, לח)</small>. והקבוץ אֶל <b>הַלְּשָׁכוֹת</b> לְבֵית הָאוֹצָר <small>(נחמיה י, לט)</small>, הוא כמו חדר.
<h3>לשׁם</h3>
<b>לֶשֶׁם</b> שְׁבוֹ <small>(שמות כח, יט)</small>, בשש נקודות. וכתב רבי יונה כי נקרא בערבי אל <b>גז"ע טופצ"ו</b> בלע"ז.
<h3>לשׁן</h3>
<b>לָשׁוֹן</b> מְדַבֶּרֶת גְּדֹלוֹת <small>(תהלים יב, ד)</small>, <b>לְשׁוֹנִי</b> עֵט סוֹפֵר מָהִיר <small>(תהלים מה, ב)</small>,<b> וּלְשׁוֹנִי</b> מֻדְבָּק מַלְקוֹחָי <small>(תהלים כב, טז)</small>, <b>וּלְשׁוֹנִי</b> אִם יֶהְגֶּה רְמִיָּה <small>(איוב כז, ד)</small>. והקבוץ בלשון נקבות לְקַבֵּץ אֶת כָּל הַגּוֹיִם<b> וְהַלְּשֹׁנוֹת</b> <small>(ישעיה סו, יח)</small>, <b>לִלְשֹׁנֹתָם</b> בְּאַרְצֹתָם <small>(בראשית י, כ)</small>, ידוע. <b>והפעל הכבד ממנו</b> [הִפְעִיל] אַל <b>תַּלְשֵׁן</b> עֶבֶד אֶל אֲדֹנָו [אֲדֹנָיו] <small>(משלי ל, י)</small>. <b>וכבד אחר</b> [פֹּעֵל] מְלָושְׁנִי [<b>מְלָשְׁנִי</b>] בַסֵּתֶר רֵעֵהוּ <small>(תהלים קא, ה)</small>, והוא <b>מבנין פועל הדומה למרובע</b> וה<b>יו"ד</b> בו נוספת, יאמר ממנו <b>מְלוֹשֵׁן</b> בשקל <b>מְשׁוֹפֵט</b> ומפני תוספת ה<b>יו"ד</b> <b>שָׁבָה</b> <b>למ"ד</b> לקמץ חטף. <b>וּלְשׁוֹן</b> זָהָב אֶחָד <small>(יהושע ז, כא)</small>, רוצה לומר שבט זהב שדומה ללשון. וכן בדרך ההשאלה עוד <b>לְשׁוֹן</b> אֵשׁ <small>(ישעיה ה, כד)</small>, <b>לְשׁוֹן</b> יָם <small>(ישעיה יא, טו)</small>, מִן <b>הַלָּשֹׁן</b> הַפֹּנֶה נֶגְבָּה <small>(יהושע טו, ב)</small>, סלע כדמות לשון. וכן תרגם יונתן <b>מִן כֵּיפָא</b>.
<h3>לתח</h3>
לַאֲשֶׁר עַל <b>הַמֶּלְתָּחָה</b> <small>(מלכים ב' י, כב)</small>, על הבגדים. ותרגם יונתן <b>קוּמְטְרַיָא</b>. ובדברי רבותינו ז"ל <small>(מגילה כו ע"ב)</small> קומטרי דספריא והם תיבות שמשימין על הספרים ומדבקים אותם בהם לכסותם ולשומרם. וכן המלתחה מקום או כלי שהיו נשמרים שם הבגדים.
<h3>לתך</h3>
<b>וְלֶתֶךְ</b> שְׂעֹרִים <small>(הושע ג, ב)</small>, בשש נקודות, הוא חצי החמר.
<h3>לתע</h3>
<b>מַלְתְּעוֹת</b> כְּפִירִים <small>(תהלים נח, ז)</small> הם השינים הגדולים. והנפעל מזה וְשִׁנֵּי כְפִירִים <b>נִתָּעוּ</b> <small>(איוב ד, י)</small>, משפטו <b>נִלְתָּעוּ</b> ורצונו לומר עקירת המלתעות ונפילתם כמו <b>יְשַׁרֵשׁ</b> שהוא עקירת השרש.
<h3>מתלהלה</h3>
<b>כְּמִתְלַהְלֵהַּ</b> הַיֹּרֶה זִקִּים <small>(משלי כו, יח)</small> כתבנוהו בשרש <b>להה</b>.
נשלמה אות ה<b>למ"ד</b>
<h2><span style="color:Gray;">אות המ'</span></h2>
<h3>מאד</h3>
וְהִנֵּה טוֹב<b> מְאֹד</b> <small>(בראשית א, לא)</small>, אַל תִּקְצֹף י"י עַד <b>מְאֹד</b> <small>(ישעיה סד, ח)</small>, אַל תַּעַזְבֵנִי עַד <b>מְאֹד</b> <small>(תהלים קיט, ח)</small>, פירוש עד מאד דבק עם את חקיך אשמר<b>.</b> וְאַל תַּצֵּל מִפִּי דְבַר אֱמֶת עַד <b>מְאֹד</b> <small>(תהלים קיט, מג)</small>, פירוש כאילו אמר עד עולם כלומר כל ימי חיי. <b>בִּמְאֹד מְאֹד</b> <small>(שמות א, ז)</small>, ענין המילה הזאת ענין הריבוי. וכן וּבְכָל <b>מְאֹדֶךָ</b> <small>(דברים ו, ה)</small>, ריבוי ממונך, או פירושו רב, רב אהוב אותו בכל מה שתוכל ותהיה האהבה גמורה בלב.
<h3>מאה</h3>
מֵאָה כִּכַּר כֶּסֶף <small>(דברי הימים ב' כז, ה)</small>, ובסמוך <b>מְאַת</b> כִּכַּר הַכֶּסֶף <small>(שמות לח, כז)</small>. והקבוץ <b>לְמֵאוֹת</b> וְלַאֲלָפִים <small>(שמואל א' כט, ב)</small>. והכפל <b>וּמָאתַיִם</b> לְנֹטְרִים אֶת פִּרְיוֹ <small>(שיר השירים ח, יב)</small>, ה<b>ה"א</b> במאה שרש וכן <b>בְשָׁנָה</b>. ורבי יונה כתב כי ה<b>ה"א</b> לנקבה ו<b>ה"א</b> השרש <b>למ"ד</b> הפעל נפלה. ונהפכת ל<b>יו"ד</b> במלת <b>ויקח את שֹרי הַמֵאיוֹת</b> בכתוב, ואינו נקרא כן. ויתכן כי המשפט כן כמו שכתב רבי יונה וכן ראיתי למדקדקים אחרים שכתבו כן. וגם אני כתבתי כן בחלק הדקדוק לפי שכל שם מנחי ה<b>למ"ד</b> שהוא בקמץ גדול ה<b>ה"א</b> לנקבה ו<b>למ"ד</b> הפעל נופלת. והראיה בהתחלפה ב<b>תי"ו</b> בסמיכות ובכינוי. וכל שם מנחי ה<b>למ"ד</b> שהוא פתוח בפתח קטן ה<b>ה"א</b> שרש הפעל לפיכך לא תשוב <b>תי"ו</b> בסמיכות ובכנוי. והכל ביארתי בחלק הדקדוק בשער השמות בנחי ה<b>למ"ד</b>. אֲשֶׁר חֹטֶא עֹשֶׂה רָע <b>מְאַת</b> <small>(קהלת ח, יב)</small>, פירוש מאת ימים או מאת שנים ומאריך לו.
<h3>מאם</h3>
כִּי תַשֶּׁה בְרֵעֲךָ מַשַּׁאת <b>מְאוּמָה</b> <small>(דברים כד, י)</small>, דַּבֵּר <b>מְאוּמָה</b> <small>(במדבר כב, לח)</small>, וְלֹא יִדְבַּק בְּיָדְךָ <b>מְאוּמָה</b> <small>(דברים יג, יח)</small>, וְאַל תַּעַשׂ לוֹ <b>מְאוּמָה</b> רָּע <small>(ירמיה לט, יב)</small>, וְלָקַחְתִּי מֵאִתּוֹ <b>מְאוּמָה</b> <small>(מלכים ב' ה, כ)</small>, רֹאֶה אֶת כָּל <b>מְאוּמָה</b> <small>(בראשית לט, כג)</small>, מיעוט אחר מיעוט. וכן הֲרַק אַךְ בְּמֹשֶׁה <small>(במדבר יב, ב)</small>. ה<b>ה"א</b> במלה הזאת נוספת לפי שהמלה מלעיל וענינה כלום. ובא בלי <b>ה"א</b> ב<b>אל"ף</b> נחה והוטלה תנועתה על ה<b>מ"ם</b> וּבְכַפַּי דָּבַק <b>מאוּם</b> <small>(איוב לא, ז)</small>. ועוד נכתבנו בשרש <b>מוּם</b>.
<h3>מאן</h3>
<b>מֵאֵן</b> בִּלְעָם הֲלֹךְ עִמָּנוּ <small>(במדבר כב, יד)</small>, <b>מֵאֲנוּ</b> קַחַת מוּסָר <small>(ירמיה ה, יג)</small>, אִם <b>מָאֵן יְמָאֵן</b> אָבִיהָ <small>(שמות כב, טז)</small>, <b>והתאר</b> וְאִם <b>מָאֵן</b> אַתָּה לְשַׁלֵּחַ <small>(שמות ז, כז)</small>, בפלס <b>וְשַׁבֵּחַ</b> אֲנִי אֶת הַמֵּתִים <small>(קהלת ד, ב)</small>, ומשקל אחר <b>מֵאַן, הַמֵּאֲנִים</b> לִשְׁמוֹעַ אֶת דְּבָרַי <small>(ירמיה יג, י)</small>.
<h3>מאס</h3>
כִּי <b>מָאַס</b> י"י בְּמִבְטַחַיִךְ <small>(ירמיה ב, לז)</small>, <b>הֲמָאֹס מָאַסְתָּ</b> <small>(ירמיה יד, יט)</small>, וְאַתָּה זָנַחְתָּ <b>וַתִּמְאָס</b> <small>(תהלים פט, לט)</small>, עַל <b>מָאֳסָם</b> אֶת תּוֹרַת י"י <small>(עמוס ב, ד)</small>, הוסב הקמץ חטף אל ה<b>אל"ף</b> לחרחיב עליה. וכן יַעַן <b>מָאָסְכֶם</b> בַּדָּבָר הַזֶּה <small>(ישעיה ל, יב)</small>, ה<b>מ"ם</b> נקרא בקמץ רחב וה<b>אל"ף</b> בקמץ חטף. וְאֶמְאָסְאךָ [<b>וְאֶמְאָסְךָ</b>] מִכַּהֵן לִי <small>(הושע ד, ו)</small>, נכתב בו <b>אל"ף</b> יתירה בין ה<b>סמ"ך</b> ו<b>כ"ף</b> הנמצא. <b>והנפעל</b> כֶּסֶף <b>נִמְאָס</b> <small>(ירמיה ו, ל)</small>, וְאֵשֶׁת נְעוּרִים כִּי <b>תִמָּאֵס</b> <small>(ישעיה נד, ו)</small>, אבל <b>יִמָּאֲסוּ</b> כְמוֹ מַיִם יִתְהַלְּכוּ לָמוֹ <small>(תהלים נח, ח)</small>, ה<b>אל"ף</b> תמורת הכפל ומשפטו <b>יִמָּסְסוּ</b> כמו <b>בָּזְאוּ</b> נְהָרִים אַרְצוֹ <small>(ישעיה יח, ב)</small>, שהוא כמו <b>בָּזְזוּ</b> וכן עוֹרִי רָגַע <b>וַיִּמָּאֵס</b> <small>(איוב ז, ה)</small>, משפטו <b>וַיִּמָּסֵס</b>. ויש לפרש <b>וַיִּמָּאֵס</b> כחבריו מענין מאוס.
<h3>מאר</h3>
סִלּוֹן <b>מַמְאִיר</b> <small>(יחזקאל כח, כד)</small>, ענינו כמו מכאיב. וכן צָרַעַת <b>מַמְאֶרֶת</b> <small>(ויקרא יג, נא)</small>.
<h3>מגד</h3>
<b>וּמִמֶּגֶד</b> תְּבוּאֹת שָׁמֶשׁ <small>(דברים לג, יד)</small>, <b>מִמֶּגֶד</b> שָׁמַיִם מִטָּל <small>(דברים לג, יג)</small>, בשש נקודות. עִם פְּרִי <b>מְגָדִים</b> <small>(שיר השירים ד, יג)</small>. והקבוץ בלשון נקבות עם תוספת <b>נו"ן</b> <b>וּמִגְדָּנֹת</b> נָתַן לְאָחִיהָ וּלְאִמָּהּ <small>(בראשית כד, נג)</small>, מְבִיאִים מִנְחָה לַי"י לִירוּשָׁלַם<b> וּמִגְדָּנוֹת</b> לִיחִזְקִיָּהוּ <small>(דברי הימים ב' לב, כג)</small>, וַיִּתֵּן לָהֶם אֲבִיהֶם מַתָּנוֹת רַבּוֹת לְכֶסֶף וּלְזָהָב <b>וּלְמִגְדָּנוֹת</b> <small>(דברי הימים ב' כא, ג)</small>. כל המלה הזאת הדבר שמשובח והמעולה בין בפירות בין בזהב וכסף ואבנים יקרות ובגדים וכל אחד ואחד לפי מקומו הכתוב בו יקרא הדבר המשובח והמעולה בהם מגד ומגדנות. וכן פירוש <b>מִמֶּגֶד שָׁמַיִם מִטָּל</b> כי הטל הוא המשובח מן המטר שיועיל ולא יזיק.
<h3>מגל</h3>
שִׁלְחוּ <b>מַגָּל</b> <small>(יואל ד, יג)</small> וְתֹפֵשׂ <b>מַגָּל</b> <small>(ירמיה נ, טז)</small>, ענינו <b>חֶרְמֵשׁ</b>. ואפשר שהמלה הזאת מבעלי ה<b>נו"ן</b> וה<b>מ"ם</b> נוספת בפלס <b>מַפָּל מַתָּן</b>. וכן כתב אדני אבי ז"ל והביא לו ראיה מן הערבי כי יקרא בערבי <b>מנגא"ל</b> ב<b>נו"ן</b>.
<h3>מגן</h3>
אֲשֶׁר <b>מִגֵּן</b> צָרֶיךָ בְּיָדֶךָ <small>(בראשית יד, כ)</small>, ענינו נתן ומסר. וכן אמר התרגום <b>דִּמְסַר סָנְאָךְ בִּידָךְ</b>. וכן עֲטֶרֶת תִּפְאֶרֶת <b>תְּמַגְּנֶךָּ</b> <small>(משלי ד, ט)</small>, כלומר תתן ותמסור לך עטרת תפארת. <b>אֲמַגֶּנְךָ</b> יִשְׂרָאֵל <small>(הושע יא, ח)</small>, אתנך ואמסרך ביד האויב.
<h3>מגר</h3>
וְכִסְאוֹ לָאָרֶץ <b>מִגַּרְתָּה</b> <small>(תהלים פט, מה)</small>, ענינו הפלת. ותרגום וַיִּפֹּל רֹכְבוֹ אָחוֹר <small>(בראשית מט, יז)</small> <b>וִימַגֵּר רוֹכְבֵיהוֹן לַאֲחוֹרָא</b>. וכתב רבי יונה מזה השרש והענין בקל<b> מְגוּרֵי</b> אֶל חֶרֶב הָיוּ אֶת עַמִּי <small>(יחזקאל כא, יז)</small>, כלומר נפולי חרב היו עמי. ותהיה מלת <b>אֶת</b> נוספת, כמו וְאֶת הַבַּרְזֶל נָפַל אֶל הַמָּיִם <small>(מלכים ב' ו, ה)</small>, וכבר כתבתי <b>מְגוּרֵי אֶל חֶרֶב</b> בשרש <b>גּוּר</b> בענין פחד.
<h3>מד</h3>
<b>מִדּוֹ</b> בַד <small>(ויקרא ו, ג)</small>, חָגוּר <b>מִדּוֹ</b> לְבֻשׁוֹ <small>(שמואל ב' כ, ח)</small>, בחירק וה<b>ו"ו</b> בהם נוספת. וַיִּלְבַּשׁ קְלָלָה <b>כְּמַדּוֹ</b> <small>(תהלים קט, יח)</small>, בפתח וה<b>ו"ו</b> לכינוי. והקבוץ בפתח <b>וּמַדָּיו</b> קְרֻעִים <small>(שמואל א' ד, יב)</small>. והקבוץ בלשון נקבות בחירק עַל פִּי <b>מִדּוֹתָיו</b> <small>(תהלים קלג, ב)</small>, פירוש פי מדותיו בית הצואר, והוא יקרא פי הבגד. וכן שָׂפָה יִהְיֶה <b>לְפִיו</b> <small>(שמות כח, לב)</small>, <b>כְּפִי</b> תַחְרָא <small>(שמות לט, כג)</small>, ענינם ענין לבוש ואפשר שיהיה שרש המלה הזאת <b>מָדַד</b>. והוא הנכון בעבור הדגש.
<h3>מדד</h3>
מִי <b>מָדַד</b> בְּשָׁעֳלוֹ מַיִם <small>(ישעיה מ, יב)</small>, <b>וּמַדֹּתֶם</b> מִחוּץ לָעִיר <small>(במדבר לה, ה)</small>, <b>וּמַדֹּתִי</b> פְעֻלָּתָם רִאשֹׁנָה עֶל [אֶל] חֵיקָם <small>(ישעיה סה, ז)</small>, <b>וַיָּמָד</b> אֶלֶף בָּאַמָּה <small>(יחזקאל מז, ג)</small>, <b>וַיָּמֹדּוּ</b> בָעֹמֶר <small>(שמות טז, יח)</small>. <b>והנפעל</b> אֲשֶׁר לֹא <b>יִמַּד</b> <small>(הושע ב, א)</small>, אִם <b>יִמַּדּוּ</b> שָׁמַיִם <small>(ירמיה לא, לו)</small>. <b>והפעל הכבד</b> [פִּעֵל] <b>וַיְמַדְּדֵם</b> בַּחֶבֶל <small>(שמואל ב' ח, ב)</small>, <b>וַיְמַדֵּד</b> שְׁנֵי חֲבָלִים לְהָמִית <small>(שם)</small>. <b>וכבד אחר</b> [הִפְעִיל] עָמַד <b>וַיְמֹדֶד</b> אֶרֶץ <small>(חבקוק ג, ו)</small>, <b>וההתפעל</b> <b>עומד</b> <b>וַיִּתְמֹדֵד</b> עַל הַיֶּלֶד <small>(מלכים א' יז, כא)</small>, כלומר נשתטח עליו. ופסוק <b>עָמַד וַיְמֹדֶד אֶרֶץ</b> פירשו אדני אבי ז"ל כן. עמד הארון <b>בְּגִלְגָּל</b> ויחלק להם הארץ במדה, וַיַּתֵּר גּוֹיִם <small>(חבקוק ג, ו)</small> הוציאם מארצם, ופירש <b>וַיַּתֵּר</b> מן <b>לְנַתֵּר</b> בָּהֵן עַל הָאָרֶץ <small>(ויקרא יא, כא)</small>, שתרגומו <b>לְקַפָּצָא</b> מן <b>מְקַפֵּץ</b> עַל הַגְּבָעוֹת <small>(שיר השירים ב, ח)</small>, והוא<b> פעל יוצא</b>. <b>והשם</b> תִּכֵּן <b>בְּמִדָּה</b> <small>(איוב כח, כה)</small>, אֲרֻכָּה מֵאֶרֶץ <b>מִדָּהּ</b> <small>(איוב יא, ט)</small>, במפיק ה<b>ה"א</b> משפטו <b>מִדָּתָהּ</b> כמו עֹבֵר בַּשּׁוּק אֵצֶל <b>פִּנָּהּ</b> <small>(משלי ז, ח)</small>, שמשפטו <b>פִּנָּתָהּ</b> וכן וּבָזַז בִּזָּהּ <small>(יחזקאל כט, יט)</small>, הראוי<b> בִּזָּתָהּ</b>. ורבי יעקב בן אלעזר כתב שהם שמות בלשון זכר יאמר בהם <b>מַד, בַּז</b>. וקבוץ <b>מד</b>, זֶה גוֹרָלֵךְ מְנָת <b>מִדַּיִךְ</b> <small>(ירמיה יג, כה)</small>. אִישׁ <b>מִדָּה</b> <small>(דברי הימים א' יא, כג)</small>, פירש מדה גדולה. וכן אַנְשֵׁי <b>מִדּוֹת</b> <small>(במדבר יג, לב)</small>, מדות גדולות. וכן אֶבְנֶה לִּי בֵּית <b>מִדּוֹת</b> <small>(ירמיה כב, יד)</small>, מדות גדולות. ומשקל אחר מִי שָׂם <b>מְמַדֶּיהָ</b> <small>(איוב לח, ה)</small>, על משקל <b>וּמְצָרֵי</b> שְׁאוֹל <small>(תהלים קטז, ג)</small>, ששרשו <b>צָרַר</b> ענין כולם ענין מדה. ורבי יונה חלק זה לשני ענינים כאשר חלקם החכם רבי יהודה. ואין צורך, כי אף על פי שזה מדת השטח וזה מדת המלוי הכל ענין מדה ואחד הוא. ופירשו מזה הענין וַיְהִי אִישׁ מָדֹין [<b>מָדוֹן</b>] <small>(שמואל ב' כא, כ)</small>, כי במקומו בדברי הימים <small>(דברי הימים א' כ, ו)</small>, <b>אִישׁ מִדָּה</b>. וכן תרגם יונתן <b>וַהֲוָה גְבַר דְמִשְׁחָן</b>. והנח בו תמורת הדגש והוא מזה השרש. וכבר כתבנוהו בשרש <b>דּוּן</b> עם וּמְשַׁלֵּחַ <b>מְדָנִים</b> <small>(משלי ו, יט)</small>. וכתב רבי יהודה בזה השרש <b>וּמִדַּד</b> עָרֶב <small>(איוב ז, ד)</small>, <b>פעל עבר</b>. ואדני אבי ז"ל כתבו בשרש <b>נָדַד</b>. ושם נכתבנו עוד. אבל <b>לְמִדַּת</b> הַמֶּלֶךְ <small>(נחמיה ה, ד)</small>, אינו מזה השרש כי משפטו<b> מִנְדַת</b> וה<b>מ"ם</b> נוספת והוא מענין <b>מִנְדָּה</b> בְלוֹ וַהֲלָךְ <small>(עזרא ד, יג)</small>. ופירשו רבותינו ז"ל <small>(נדרים סב ע"ב)</small>, מנדה זו מנת המלך בלו זו כסף גולגלתא והלך זו ארנונא, פירוש מנת המלך תשורה שעושים למלך כשעובר עליהן.
<h3>מדן</h3>
<b>מְדִינָה וּמְדִינָה</b> כִּכְתָבָהּ <small>(אסתר ג, יב)</small>, ידוע והיא כוללת ערים רבים. וכן בְּעֵילָם <b>הַמְּדִינָה</b> <small>(דניאל ח, ב)</small>, או היא פעם כלל ופעם פרט. יֹשְׁבֵי עַל <b>מִדִּין</b> <small>(שופטים ה, י)</small>, שם דרך היה ידוע אצלם, או הוא שם עיר הנזכר בספר יהושע <small>(טו, סא)</small>. ואמר המסורת<b> מְדִּין</b> <b>ג</b>' ב<b>ג</b>' לישני, <b>מִדִּין</b> וּסְכָכָה <small>(יהושע טו, סא)</small>, יֹשְׁבֵי עַל <b>מִדִּין</b> <small>(שופטים ה, י)</small>, לְהַטּוֹת <b>מִדִּין</b> <small>(ישעיה י, ב)</small>, חד לשון קרתא, חד לשון ארח חד לשון דין.
<h3>מדע</h3>
<b>וּמַדּוּעַ</b> תִּתְנַשְּׂאוּ עַל קְהַל י"י <small>(במדבר טז, ג)</small>, המלה הזאת ענינה כמו למה. ויש אומרים כי היא שתי מלות <b>מַה דַּוּעַ</b> מן <b>יָדַע</b>, כלומר מה <b>דֵּעָה</b> זה הדבר, מה ענינו.
<h3>מה</h3>
המלה הזאת שאלה לדעת ענין הדבר היאך הוא או מה הוא. <b>מַה</b> תָּאֳרוֹ <small>(שמואל א' כה, יד)</small>. <b>וּמַה</b> דְּמוּת תַּעַרְכוּ לוֹ <small>(ישעיה מ, יח)</small>, לִרְאוֹת <b>מַה</b> יִּקְרָא לוֹ <small>(בראשית ב, יט)</small>, <b>מַה</b> זֶּה מִהַרְתָּ לִמְצֹא בְּנִי <small>(בראשית כז, כ)</small>, והדומים לאלה. ואין המלה הזאת שאלה על חַי מְדַבֵּר אלא מלת <b>מִי</b> היא שאלה עליו. ומה שאמר וַיֹּאמְרוּ לָהֶם אֲחֵיהֶם <b>מָה</b> אַתֶּם <small>(שופטים יח, ח)</small>, פירושו מה בשורות בפיכם כלומר מה אתם אומרים. ויש שהוא במקום <b>מָתַי</b>, עַד <b>מָה</b> י"י תֶּאֱנַף לָנֶצַח <small>(תהלים עט, ה)</small>, עד מתי. והנקוד בסגול עַד <b>מֶה</b> כְבוֹדִי לִכְלִמָּה <small>(תהלים ד, ג)</small>, כמו עד מתי. ויש שהוא נקוד בסגול והוא שאלה על הדבר מה הוא <b>מֶה</b> עָשִׂיתָ לָּנוּ <b>וּמֶה</b> חָטָאתִי לָךְ <small>(בראשית כ, ט)</small>. ויש שיבא עם <b>למ"ד</b> שפירושו בעבור. <b>לָמָּה</b> זֶּה שְׁלַחְתָּנִי <small>(שמות ה, כב)</small>, בעבור מה שלחתני בזה הדרך. <b>לָמָה</b> אָמַרְתָּ אֲחֹתִי הִוא <small>(בראשית יב, יט)</small>, <b>לָמָּה</b> זֶּה אַתָּה נֹפֵל עַל פָּנֶיךָ <small>(יהושע ז, י)</small>, וכן הנקוד בסגול <b>לָמֶה</b> תִבְכִּי <b>וְלָמֶה</b> לֹא תֹאכְלִי <b>וְלָמֶה</b> יֵרַע לְבָבֵךְ <small>(שמואל א' א, ח)</small>. ופירש רבי יונה <b>לָמָה</b> אֶשְׁכַּל גַּם שְׁנֵיכֶם <small>(בראשית כז, מה)</small>, <b>לָמָּה</b> נָמוּת לְעֵינֶיךָ <small>(בראשית מז, יט)</small>, והדומים להם כמו לבלתי. ואין טעם לפירוש הזה. אך פירושם כחבריהם בעבור מה. ופירוש <b>לָמָה אֶשְׁכַּל</b>, למה תרצה שאשכל. וכן כלם. ותכנס עליו ה<b>שׁי"ן</b> עם ה<b>למ"ד</b> <b>שַׁלָּמָה</b> אֶהְיֶה כְּעֹטְיָה <small>(שיר השירים א, ז)</small>. ויש שתחסר ה<b>למ"ד</b> ופירושו גם כן בעבור <b>וּמֶה</b> לֹא תִשָּׂא פִשְׁעִי <small>(איוב ז, כא)</small>. ויש להפלגת הדבר ולמעלתו הגדולה <b>מָה</b> רַב טוּבְךָ אֲשֶׁר צָפַנְתָּ לִּירֵאֶיךָ <small>(תהלים לא, כ)</small>, <b>מַה</b> טּוּבוֹ <b>וּמַה</b> יָפְיוֹ <small>(זכריה ט, יז)</small>. <b>מַה</b> טֹּבוּ דֹדַיִךְ מִיַּיִן <small>(שיר השירים ד, י)</small>, <b>מַה</b> יָּקְרוּ רֵעֶיךָ אֵל <b>מֶה</b> עָצְמוּ רָאשֵׁיהֶם <small>(תהלים קלט, יז)</small>, <b>מָה</b> רַבּוּ מַעֲשֶׂיךָ י"י <small>(תהלים קד, כד)</small>, <b>מַה</b> יָּקָר חַסְדְּךָ אֱלֹהִים <small>(תהלים לו, ח)</small>, והדומים להם. ויש להפך זה לגדעון הדבר ולחסרונו <b>מָה</b> אֱנוֹשׁ כִּי תִזְכְּרֶנּוּ <small>(תהלים ח, ה)</small>. וְאַהֲרֹן <b>מַה</b> הוּא כִּי תַלִּונוּ [תַלִּינוּ] עָלָיו <small>(במדבר טז, יא)</small>, כלומר שתלונותם על גדול ממנו, שעל י"י הם, אבל אהרן מה הוא כי תלינו עליו. וכן זְכָר אֲנִי <b>מֶה</b> חָלֶד <small>(תהלים פט, מח)</small>, והדומים להם. ויהיה עם המלה הזאת הסתר דבר כמו וִיהִי <b>מָה</b> אָרֻצָה <small>(שמואל ב' יח, כב)</small>, כלומר ויהי מה שיהיה איני חושש ארוצה ואגידה. וכן וְיַעֲבֹר עָלַי<b> מָה</b> <small>(איוב יג, יג)</small>, כלומר יעבור עלי מה שיעבור ואיני חושש. ויש שבאו בענין נהי כמו <b>מָה</b> אֲמֻלָה לִבָּתֵךְ <small>(יחזקאל טז, ל)</small>, <b>מָה</b> אִמְּךָ לְבִיָּא <small>(יחזקאל יט, ב)</small>. ויש מפרשים <b>וּמָה</b> אֶתְבּוֹנֵן עַל בְּתוּלָה <small>(איוב לא, א)</small>, בענין איך. וכן מַה נעבוד את י"י <small>(שמות י, כו)</small>, ואין צורך רק פירושם כמשמעם, כי פירוש מה נעבוד, אנחנו לא נדע באיזה מין ממיני המקנה נעבדנו. ופירוש <b>וּמָה אֶתְבּוֹנֵן עַל בְּתוּלָה</b>, ומה יהיה חלקי אם אתבונן על בתולה כמו שאמר <b>וּמֶה</b> חֵלֶק אֱלוֹהַּ מִמָּעַל <small>(איוב לא, ב)</small>. ויבא על המלה הזאת ה<b>כ"ף</b> והיא שאלה על כמות הדבר <b>כַּמָּה</b> יְמֵי שְׁנֵי חַיֶּיךָ <small>(בראשית מז, ח)</small>. ויבא להגדלת הדבר כמו זה <b>כַּמֶּה</b> שָׁנִים <small>(זכריה ז, ג)</small>, כלומר שנים רבות. ולחסרון הדבר <b>כַּמָּה</b> לִי עֲוֹנוֹת וְחַטָּאוֹת <small>(איוב יג, כג)</small>, והדומים להם. והפרש יש בין <b>כַּמָּה</b> ובין <b>אֵיךְ</b> שהוא גם כן שאלת על הדבר, כי <b>אֵיךְ</b> היא שאלה על תכונת הדבר, ו<b>כַּמָּה</b> היא שאלה עיל ענין הדבר. <b>כַּמָּה</b> נֵר רְשָׁעִים יִדְעָךְ <small>(איוב כא, יז)</small>, פירוש עד כמה.
<h3>מהל</h3>
סָבְאֵךְ <b>מָהוּל</b> בַּמָּיִם <small>(ישעיה א, כב)</small>, ענינו מזוג. והביא לו ראיה אדוני אבי ז"ל מהערבי שאומר לדבר המעורב <b>מהל"א מהל"י</b>.
<h3>מהר</h3>
<b>מִהַר</b> צֹעֶה לְהִפָּתֵחַ <small>(ישעיה נא, יד)</small>, <b>וּמִהַרְתֶּם</b> וְהוֹרַדְתֶּם אֶת אָבִי <small>(בראשית מה, יג)</small>, <b>מַהֲרָה</b> וְלֵכָה <small>(שמואל א' כג, כז)</small>, <b>מַהֲרִי</b> שְׁלֹשׁ סְאִים <small>(בראשית יח, ו)</small>, פירושו מהרי וקחי. <b>מַהֲרוּ</b> אֶת הָמָן <small>(אסתר ה, ה)</small>, אפשר שהוא יוצא. או פירושו מהרו וקראו את המן. וכן <b>מַהֲרָה</b> מִיכָיְהוּ בֶן יִמְלָה <small>(מלכים א' כב, ט)</small>, <b>לְמַהֵר</b> לְשַׁלְּחָם מִן הָאָרֶץ <small>(שמות יב, לג)</small>. <b>והתאר</b> קָרוֹב <b>וּמַהֵר</b> מְאֹד <small>(צפניה א, יד)</small>, בפלס <b>וְשַׁבֵּחַ</b> אֲנִי <small>(קהלת ד, ב)</small>, אִם <b>מָאֵן</b> אַתָּה <small>(שמות ט, ב)</small>. ומשקל אחר סוֹפֵר <b>מָהִיר</b> <small>(תהלים מה, ב)</small>, אִישׁ <b>מָהִיר</b> בִּמְלַאכְתּוֹ <small>(משלי כב, כט)</small>. <b>ובסמוך</b> <b>וּמְהִר</b> צֶדֶק <small>(ישעיה טז, ה)</small>. <b>והשם</b> לֹא תוּכַל כַּלֹּתָם <b>מַהֵר</b> <small>(דברים ז, כב)</small>. ואפשר כמוהו <b>מַהֵר</b> קַח אֶת הַלְּבוּשׁ <small>(אסתר ו, י)</small>, או יהיה ציווי מהר ופירושו מהר וקח. ומשקל אחר <b>מְהֵרָה</b> חוּשָׁה אַל תַּעֲמֹד <small>(שמואל א' כ, לח)</small>, וְהוֹלֵךְ <b>מְהֵרָה</b> <small>(במדבר יז, יא)</small>, וְהִנֵּה <b>מְהֵרָה</b> קַל יָבוֹא <small>(ישעיה ה, כו)</small> <b> מְהֵרָה</b> רֵדָה <small>(מלכים ב' א, יא)</small>, ענין כלם ענין הזריזות. וענין אחר בפעל הקל <b>מָהֹר יִמְהָרֶנָּה</b> <small>(שמות כב, טו)</small>, יִרְבּוּ עַצְּבוֹתָם אַחֵר <b>מָהָרוּ</b> <small>(תהלים טז, ד)</small>, וכבר פירשתי זה הפסוק בשרש <b>אָחַר</b>. <b>והשם</b> <b>מֹהַר</b> וּמַתָּן <small>(בראשית לד, יב)</small>, <b>כְּמֹהַר</b> הַבְּתוּלֹת <small>(שמות כב, טז)</small>, ענין זה ענין המתן והשלוח. <b>והנפעל</b> ואינו מענין זה הַגּוֹי הַמַּר <b>וְהַנִּמְהָר</b> <small>(חבקוק א, ו)</small>, וּלְבַב <b>נִמְהָרִים</b> יָבִין לָדָעַת <small>(ישעיה לב, ד)</small>, אִמְרוּ <b>לְנִמְהֲרֵי</b> לֵב <small>(ישעיה לה, ד)</small>, וַעֲצַת נִפְתָּלִים <b>נִמְהָרָה</b> <small>(איוב, ה, יג)</small>, ענין זה ענין הפתיות. ואפשר שבא הלשון הזה לפי שהפתיים מעשיהם במהירות ובבהלה ולא ימתינו למעשיהם ולדבריהם ולא ישגיחו ולא ישכילו בהם. ואם כן יהיה מהענין הראשון.
<h3>מוג</h3>
הַנּוֹגֵעַ בָּאָרֶץ <b>וַתָּמוֹג</b> <small>(עמוס ט, ה)</small>, <b>פעל עומד</b>. <b>והיוצא</b> <b>וַתְּמוּגֵנוּ</b> בְּיַד עֲוֹנֵנוּ <small>(ישעיה סד, ו)</small>. לְמַעַן <b>לָמוּג</b> לֵב <small>(יחזקאל כח, כ)</small>, נכפלו בו מלת הטעם ואות הטעם, כי היה מספיק באמרו למען מוג לב או למוג לב מבלי שאמר למען. ורבים כזה הלשון לתוספת ביאור. <b>והנפעל</b> וְהִנֵּה הֶהָמוֹן <b>נָמוֹג</b> <small>(שמואל א' יד, טז)</small>. <b>וההתפעל</b> וְכָל הַגְּבָעוֹת <b>תִּתְמוֹגַגְנָה</b> <small>(עמוס ט, יג)</small>. <b>והמרובע</b> בִּרְבִיבִים <b>תְּמֹגְגֶנָּה</b> <small>(תהלים סה, יא)</small>, <b>וּתְמֹגְגֵנִי</b> תֻּשִׁוָּה [תֻּשִׁיָּה] <small>(איוב ל, כב)</small>, ענינם ענין המסיסה. ופירוש <b>תְמֹגְגֵנִי תֻּשִׁוָּה [תֻּשִׁיָּה]</b> תמס ותעבור ממני תושיה.
<h3>מוח</h3>
<b>וּמֹחַ</b> עַצְמוֹתָיו יְשֻׁקֶּה <small>(איוב כא, כד)</small>, ידוע. ומזה השרש והענין וְחָרְבוֹת <b>מֵחִים</b> גָּרִים יֹאכֵלוּ <small>(ישעיה ה, יז)</small>, עֹלוֹת <b>מֵחִים</b> אַעֲלֶה לָּךְ <small>(תהלים סו, טו)</small>, ופירושו הטלאים והכבשים השמנים. ותאר אותם בלשון מוח כי המוח שמן ונבחר. ופירוש <b>וְחָרְבוֹת מֵחִים</b> כמו הפוך וחרבות גרים מחים יאכלו, ואמר זה על חרבן הארץ, אמר כי הבתים יהיו חרבה עד שירעו בה הכבשים כמנהגם לרעות במקום המרעה ובחרבות שהיו גרים מתחלה בהיותם בתים עתה יאכלו בהם מחים. או פירוש על דרך משל וְרָעוּ כְבָשִׂים כְּדָבְרָם <small>(ישעיה ה, יז)</small>, אמר שירעו הכבשים והם העניים שהם חלשים כמנהגם שיכלו הרשעים ואין עושק אותם, וחרבות מחים והם הרשעים המתענגים והמתעדנים, העניים שיבאו לגור בהם יאכלום, כלומר בכלות הרשעים יאכלו חלקם העניים.
<h3>מוט</h3>
<b>וּמָטָה</b> יָדוֹ עִמָּךְ <small>(ויקרא כה, לה)</small>, צַדִּיק <b>מָט</b> לִפְנֵי רָשָׁע <small>(משלי כה, כו)</small>, <b>וּמָטִים</b> לַהֶרֶג <small>(משלי כד, יא)</small>, לְעֵת <b>תָּמוּט</b> רַגְלָם <small>(דברים לב, לה)</small>, וְהַגְּבָעוֹת <b>תְּמוּטֶינָה</b> <small>(ישעיה נד, י)</small>. <b>והשם</b> לֹא יִתֵּן לְעוֹלָם <b>מוֹט</b> לַצַּדִּיק <small>(תהלים, נה, כג)</small>, אַל יִתֵּן <b>לַמּוֹט</b> רַגְלֶךָ <small>(תהלים, קכא, ג)</small>. <b>והפעל הכבד</b> [הִפְעִיל] כִּי <b>יָמִיטוּ</b> עָלַי אָוֶן <small>(תהלים, נה, ד)</small>. <b>והנפעל</b> בַּל <b>נָמוֹטּוּ</b> פְעָמָי <small>(תהלים, יז, ה)</small>, וַיְחַזְּקֵהוּ בְמַסְמְרִים לֹא <b>יִמּוֹט</b> <small>(ישעיה מא, ז)</small> יִמֹּיטוּ [<b>יִמּוֹטוּ</b>] עֲלֵיהֶם גֶּחָלִים <small>(תהלים קמ, יא)</small>. <b>וההתפעל</b> <b>מוֹט הִתְמוֹטְטָה</b> אָרֶץ <small>(ישעיה כד, יט)</small>, ענינם ענין ההטיה והמעידה. וקרוב לענין הזה וַיִּשָּׂאֻהוּ <b>בַמּוֹט</b> <small>(במדבר יג, כג)</small>, וְנָתְנוּ עַל <b>הַמּוֹט</b> <small>(במדבר ד, י)</small>, אֶשְׁבֹּר <b>מֹטֵהוּ</b> <small>(נחום א, יג)</small>. אִם תָּסִיר מִתּוֹכְךָ <b>מוֹטָה</b> <small>(ישעיה נח, ט)</small>. וַיִּקַּח חֲנַנְיָה הַנָּבִיא אֶת <b>הַמּוֹטָה</b> מֵעַל צַוַּאר יִרְמְיָה הַנָּבִיא וַיִּשְׁבְּרֵהוּ <small>(ירמיה כח, יב)</small>. אף על פי שהמוטה לשון נקבה אמר <b>וַיִּשְׁבְּרֵהוּ</b> כנגד העול כי <b>הַמּוֹטָה</b> היא העול. או נקראת מוטה הרצועה שנקשר בה העול. והקבוץ בִּכְתֵפָם <b>בַּמֹּטוֹת</b> <small>(דברי הימים א' טו, טו)</small>, <b>מוֹטֹת</b> עֵץ שָׁבָרְתָּ <small>(ירמיה כח, יג)</small>. ובהבלע הנח בדגש והומר החולם בשרק <b>מֻטּוֹת</b> כְּנָפָיו <small>(ישעיה ח, ח)</small>, ענינים ענין מוסרות או בדי עץ. ואדני אבי ז"ל כתב <b>מֻטּוֹת כְּנָפָיו</b> בשרש <b>נָטָה</b> והדגש להבלעת ה<b>נו"ן</b> והוא בשקל <b>מָפְנֶה</b> צָפוֹנָה <small>(יחזקאל ט, ב)</small> שהוא שם והרבים <b>מָפְנוֹת</b> בשקל <b>מֻנְטוֹת</b> כי השורק והקמץ חטף שוים, ופירושו נטיית מחנהו יהיה מלא רחב ארצך. ובמדרש רבי תנחומא כמה הם מוטות כנפי התרנגול אחד מששים בכנפיו אחד מששים באכלוסי סנהריב מלא רוחב ארץ יהודה.
<h3>מוך</h3>
<b>וּמָךְ</b> אָחִיךָ <small>(ויקרא כה, מז)</small>, וְכִי <b>יָמוּךְ</b> אָחִיךָ <small>(ויקרא כה, לה)</small>. כתב רבי יונה המלות האלו מנחי ה<b>עי"ן</b> לפי שמצא <b>וּמָךְ אָחִיךָ</b> קמוץ ואלו היה מפעלי הכפל ה<b>יו"ד</b> פתוח. ודעת החכם רבי יהודה שהם מפעלי הכפל שלא זכרם בנחי ה<b>עי"ן</b>. ובשרש <b>מָכַךְ</b> נכתבם בעזרת האל.
<h3>מול</h3>
<b>וּמָל</b> י"י אֱלֹהֶיךָ <small>(דברים ל, ו)</small>, <b>וּמַלְתֶּם</b> אֵת עָרְלַת לְבַבְכֶם <small>(דברים י, טז)</small>, <b>וַיָּמָל</b> אֶת בְּנֵי יִשְׂרָאֵל <small>(יהושע ה, ג)</small>, עַל כָּל <b>מוּל</b> בְּעָרְלָה <small>(ירמיה ט, כד)</small>, פירוש <b>עַל כָּל מוּל</b> ועל כל אשר בערלה, על ישראל שהם מולים ועל הגרם שהם ערלים. כִּי <b>מֻלִים</b> הָיוּ <small>(יהושע ה, ה)</small>. <b>והנפעל הִמּוֹל יִמּוֹל</b> <small>(בראשית יז, יג)</small>, וְאִם לֹא תִשְׁמְעוּ אֵלֵינוּ<b> לְהִמּוֹל</b> <small>(בראשית לד, יז)</small>, וּבַיּוֹם הַשְּׁמִינִי <b>יִמּוֹל</b> בְּשַׂר עָרְלָתוֹ <small>(ויקרא יב, ג)</small>. <b>והפעל הכבד</b> [הִפְעִיל] בְּשֵׁם י"י כִּי <b>אֲמִילַם</b> <small>(תהלים קיח, י)</small>. <b>והמרובע</b> <b>יְמוֹלֵל</b> וְיָבֵשׁ <small>(תהלים צ, ו)</small>, והוא פעל <b>עומד</b>, או חסר הפעל והוא הרוח, על דרך רוּחַ עָבְרָה בּוֹ וְאֵינֶנּוּ <small>(תהלים קג, טז)</small>. <b>וההתפעל</b> יִדְרֹךְ חִצָּו [חִצָּיו] כְּמוֹ <b>יִתְמֹלָלוּ</b> <small>(תהלים נח, ח)</small>, ענין כלם ענין כריתה. ויש לפרש מזה קוֹל <b>הֲמֻלָּה</b> <small>(יחזקאל א, כד)</small>. וכבר כתבנוהו בשרש <b>הָמַל</b>, ועוד נכתבנו בשרש <b>מָלַל</b>. <b>מוּל</b> הָאֱלֹהִים <small>(שמות יח, יט)</small>, נגד האלהים. וַיִּסֹּב מֵאֶצְלוֹ אֶל <b>מוּל</b> אַחֵר <small>(שמואל א' יז, ל)</small>, כלומר אל מקום אחר. ובחולם תמורת השורק <b>מוֹל</b> סוּף <small>(דברים א, א)</small>. וב<b>אל"ף</b> נחה אחר ה<b>ו"ו</b> וְהַתּוֹדָה הַשֵּׁנִית הַהוֹלֶכֶת <b>לְמוֹאל</b> <small>(נחמיה יב, לח)</small>, כלם ענין נגד ועומת.
<h3>מום</h3>
<b>מוּם</b> בּוֹ <small>(ויקרא כא, כא)</small>, בָּנָיו <b>מוּמָם</b> <small>(דברים לב, ה)</small>, ידוע. ויתכן להיות מזה וּבְכַפַּי דָּבַק <b>מאוּם</b> <small>(איוב לא, ז)</small>. ונכתב בשני נחים ה<b>אל"ף</b> וה<b>ו"ו</b>, וכן יְלָדִים אֲשֶׁר אֵין בָּהֶם כָּל <b>מאוּם</b> <small>(דניאל א, ד)</small>.
<h3>מון</h3>
כִּי לֹא רְאִיתֶם כָּל <b>תְּמוּנָה</b> <small>(דברים ד, טו)</small>, <b>וּתְמֻנַת</b> י"י יַבִּיט <small>(במדבר יב, ח)</small>, המלה הזאת נופלת על צורת הדבר ועל תבניתו המובן בחושים. ותפול גם כן על צורת השכל שלא יובן באחד מן החושים כי אם בשכל וזהו <b>וּתְמֻנַת י"י יַבִּיט</b>.
<h3>מוץ</h3>
<b>כְּמֹץ</b> יְסֹעֵר מִגֹּרֶן <small>(הושע יג, ג)</small>, כִּי אִם <b>כַּמֹּץ</b> אֲשֶׁר תִּדְּפֶנּוּ רוּחַ <small>(תהלים א, ד)</small>, הוא הדק שבתבן. <b>כְּמֹץ</b> עָבַר יוֹם <small>(צפניה ב, ב)</small>, תרגם יונתן <b>וּתְהוֹן דָמָן לִכְמוֹצָא דְנָשְׁבָא בֵיהּ רוּחָא וּכְטוּלָא דְעָדֵי מִן קֳדָם יוֹמָא</b>, פירוש כעשן שעובר מפני השמש.
<h3>מור</h3>
<b>מָר</b> דְּרוֹר <small>(שמות ל, כג)</small>, בְּשֶׁמֶן <b>הַמֹּר</b> <small>(אסתר ב, יב)</small>. כתב החכם רבי אברהם אבן עזרא יש שפירשוהו <b>מושק"ו</b>. ואם היה מור <b>מושק"ו</b> לא היה אומר אָרִיתִי <b>מוֹרִי</b> <small>(שיר השירים ה, א)</small>, כי ה<b>מושק"ו</b> אינו <b>צֶמַח</b> שיארה. והוא פירש אותו <b>בֹּשֶֹם</b> ממיני הצמחים שיתלקט. ורבינו האי ז"ל פירש שהיא שרף עץ שיש לו ריח טוב הנקרא בערבי <b>לובנ"י</b> <b>אל דהבא"ן</b>. ולזה הפירוש יתכן לומר <b>אָרִיתִי מוֹרִי</b>. ובמדרש חזית <small>(רבה שה"ש פסוק צרור המור)</small> מה המור הזה ראש לכל הבשמים אף אברהם אבינו ראש לכל הצדיקים, מה המור הזה כל מי שלוקט אותו ידיו מתמררות כך היה אברהם אבינו ממרר עצמו, מה המור הזה אינו מפיח ריחו אלא באור כך אברהם אבינו לא הודיע מעשיו הטובים אלא בכבשן האש.
<h3>מושׁ</h3>
לֹא <b>מָשׁוּ</b> <small>(במדבר יד, מד)</small>, <b>פעל עומד</b>. וכן כִּי הֶהָרִים <b>יָמוּשׁוּ</b> <small>(ישעיה נד, י)</small>, אבל<b> וּמַשְׁתִּי</b> אֶת עֲוֹן הָאָרֶץ הַהִיא <small>(זכריה ג, ט)</small>, <b>פעל יוצא</b>. <b>והפעל הכבד</b> [הִפְעִיל] לֹא <b>יָמִישׁ</b> עַמּוּד הֶעָנָן <small>(שמות יג, כב)</small>, לֹא <b>תָמִישׁוּ</b> מִשָּׁם צַוְּארֹתֵיכֶם <small>(מיכה ב, ג)</small>, וַהֲימִשֵׁנִי [<b>וַהֲמִשֵׁנִי</b>] אֶת הָעַמֻּדִים <small>(שופטים טז, כו)</small>, כלם ענין הסרה. <b>וְאֶת</b> העמודים, כמו <b>אֶל</b> העמודים. וכן <b>וְאֶת</b> בֵּית י"י אֲנִי הֹלֵךְ <small>(שופטים יט, יח)</small>. ויש מפרשים <b>וַהֲימִשֵׁנִי [וַהֲמִשֵׁנִי] אֶת הָעַמֻּדִים</b> מענין מישוש לפי שאמר <b>אֶת</b>. ואין צורך. אבל לֹא <b>יָמִישׁ</b> מִתּוֹךְ הָאֹהֶל <small>(שמות לג, יא)</small>, <b>פעל עומד</b>. וכן וְלֹא <b>יָמִישׁ</b> מֵעֲשׂוֹת פֶּרִי <small>(ירמיה יז, ח)</small>. ואפשר גם כן <b>לֹא יָמִישׁ עַמּוּד הֶעָנָן</b> פעל עומד. מִצְוַת שְׂפָתָיו וְלֹא <b>אָמִישׁ</b> <small>(איוב כג, יב)</small>, כלומר שמרתי <b>מִצְוַת שְׂפָתָיו וְלֹא אָמִישׁ</b> ממנה. או הוא פעל יוצא כלומר לא אמיש אותה מלבי. ויש לפרש מזה השרש והענין <b>וְיָמֵשׁ</b> חֹשֶׁךְ <small>(שמות י, כא)</small>, כמו שאמר התרגום. או יהיה מענין משוש. וכן יְדֵיהֶם וְלֹא <b>יְמִישׁוּן</b> <small>(תהלים קטו, ז)</small>.
<h3>מות</h3>
כִּי <b>מֵת</b> הַיֶּלֶד <small>(שמואל ב' יב, יח)</small>, פֶּן תִּדְבָּקַנִי הָרָעָה <b>וָמַתִּי</b> <small>(בראשית יט, יט)</small>, לַשַּׁחַת יוֹרִדוּךָ <b>וָמַתָּה</b> מְמוֹתֵי חָלָל בְּלֵב יַמִּים <small>(יחזקאל כח, ח)</small>, וְכִי <b>יָמוּת</b> מִן הַבְּהֵמָה <small>(ויקרא יא, לט)</small>, <b>וַיָּמָת</b> תַּחְתָּיו מִפְּנֵי הָרָעָב <small>(ירמיה לח, ט)</small>, קרוב למות. <b>וַיָּמָת</b> לִבּוֹ בְּקִרְבּוֹ וְהוּא הָיָה לְאָבֶן <small>(שמואל א' כה, לז)</small>, שנשתתק ויהי כמת, או מת מיתה גמורה. בִּשְׁנַת <b>מוֹת</b> הַמֶּלֶךְ עֻזִּיָּהוּ <small>(ישעיה ו, א)</small>, פירשו רבותינו ז"ל <small>(ילקוט ישעיה רמו רע"א בשם ילמדנו)</small> שנה שנצטרע, כמו אַל נָא תְהִי <b>כַּמֵּת</b> <small>(במדבר יב, יב)</small>. וכן תרגום יונתן <b>בְּשַׁתָּא דְאִתְנַגַע בָּהּ מַלְכָּא</b>. לָמָּה <b>נָמוּת</b> לְעֵינֶיךָ גַּם אֲנַחְנוּ גַּם אַדְמָתֵנוּ <small>(בראשית מז, יט)</small>, כי האדמה השוממה כמתה שאינה מוציאה עשב ועץ פרי כמשפטה. עַד יוֹם <b>מוֹתָהּ</b> <small>(שמואל ב' ו, כג)</small>, בחולם, וּכְעֵת <b>מוּתָהּ</b> <small>(שמואל א' ד, כ)</small>, בשרק. <b>והתאר</b> אֲשֶׁר אֵין שָׁם <b>מֵת</b> <small>(שמות יב, ל)</small>, כֻּלָּנוּ <b>מֵתִים</b> <small>(שמות יב, לג)</small>, <b>מֵתָה</b> אָנֹכִי <small>(בראשית ל, א)</small> ומן הענין הזה תרגום יונתן וּכְבוֹדוֹ <b>מְתֵי</b> רָעָב <small>(ישעיה ה, יג)</small>, <b>וְיַקִירֵהוֹן מִיתוּ בְכַפְנָא</b>. ולפי דרך הדקדוק אינו נכון מפני שוא ה<b>מ"ם</b>. <b>והשם</b> <b>מָוֶת</b> וְחַיִּים בְּיַד לָשׁוֹן <small>(משלי יח, כא)</small>, רַק אֶת <b>הַמָּוֶת</b> הַזֶּה <small>(שמות י, יז)</small>, <b>מָוֶת</b> יְהַלְלֶךָּ <small>(ישעיה לח, יח)</small>. ובתוספת <b>ה"א</b> <b>הַמָּוְתָה</b> לַחֲסִידָיו <small>(תהלים קטז, טו)</small>. והקבוץ בנוח ה<b>ו"ו</b> <b>מוֹתֵי</b> עֲרֵלִים תָּמוּת בְּיַד זָרִים <small>(יחזקאל כח, י)</small>, וְאֶת עָשִׁיר <b>בְּמֹתָיו</b> <small>(ישעיה נג, ט)</small>. ובתוספת <b>מ"ם</b> <b>מְמוֹתֵי</b> תַחֲלֻאִים יָמֻתוּ <small>(ירמיה טז, ד)</small>, <b>מְמוֹתֵי</b> חָלָל בְּלֵב יַמִּים <small>(יחזקאל כח, ח)</small>, בפלס <b>כִּמְבוֹאֵי</b> עִיר מְבֻקָּעָה <small>(יחזקאל כו, י)</small>. וטעם הקבוץ <b>בְּמָוֶת</b> שפעמים ימיתו האדם בדקירות רבות או ביסורים קשים. <b>מְמוֹתֵי חָלָל בְּלֵב יַמִּים</b>, כי הטובע לא ימות בבת אחת. ומשקל אחר בְּנֵי <b>תְמוּתָה</b> <small>(תהלים עט, יא)</small>. <b>והפעל הכבד</b> [הִפְעִיל] <b>וְהֵמִית</b> אִישׁ אוֹ אִשָּׁה <small>(שמות כא, כט)</small>, וְהִכִּתִיו <b>וַהֲמִיתִּיו</b> <small>(שמואל א' יז, לה)</small>, נכתב ב<b>יו"ד</b> עם הדגש. ויש מפרשים מזה וְאֶל <b>הֲמִיתוֹ</b> אַל תִּשָּׂא נַפְשֶׁךָ <small>(משלי יט, יח)</small>, כלומר יסר בנך בנחת לא שתמיתנו במכות. וכבר פירשנוהו בשרש <b>הָמָה</b>. מִתּוֹךְ בְּנֵי הַמֶּלֶךְ <b>הַמּוּמָתִים</b> <small>(דברי הימים ב' כב, יא)</small>. <b>ושלא נזכר פעלו ממנו</b> [הָפְעַל] <b>וְהוּמָת</b> וְתָלִיתָ אֹתוֹ עַל עֵץ <small>(דברים כא, כב)</small>, לֹא <b>יוּמְתוּ</b> אָבוֹת עַל בָּנִים <small>(דברים כד, טז)</small>. <b>וכבד אחר</b> [פִּעֵל] אָנֹכִי <b>מֹתַתִּי</b> אֶת מְשִׁיחַ י"י <small>(שמואל ב' א, טז)</small>, <b>מְמוֹתֵת</b> אַחֲרָיו <small>(שמואל א' יד, יג)</small>, אֲשֶׁר לֹא <b>מוֹתְתַנִי</b> מֵרָחֶם <small>(ירמיה כ, יז)</small>, <b>תְּמוֹתֵת</b> רָשָׁע רָעָה <small>(תהלים לד, כב)</small>.
<h3>מזג</h3>
אַל יֶחְסַר<b> הַמָּזֶג</b> <small>(שיר השירים ז, ג)</small>, זה הלשון ידוע בדברי רבותינו ז"ל <small>(נגעים פרק ראשון, משנה ב)</small> יין מזוג, פירש מסוך שמערבין בו מים.
<h3>מזה</h3>
<b>מְזֵי</b> רָעָב <small>(דברים לב, כד)</small>, ענינו שרופי רעב. וכן בארמית <b>לְמֵזֵא</b> לְאַתּוּנָא <small>(דניאל ג, יט)</small>, ואף על פי שאין <b>מ"ם</b> <b>לְמֵזֵא</b> שרשית.
<h3>מזח</h3>
אֵין <b>מֵזַח</b> עוֹד <small>(ישעיה כג, י)</small>,<b> וּלְמֵזַח</b> תָּמִיד יַחְגְּרֶהָ <small>(תהלים קט, יט)</small>, ה<b>מ"ם</b> בצרי. ומשקל אחר <b>וּמְזִיחַ</b> אֲפִיקִים רִפָּה <small>(איוב יב, כא)</small>. ענינם ענין חוזק ותוקף. ולפי שהחגורה חוזק המתנים קרא החגורה מזח <b>וּלְמֵזַח תָּמִיד יַחְגְּרֶהָ</b>.
<h3>מזר</h3>
הביא רבי יונה בזה השרש לֹא יָבֹא <b>מַמְזֵר</b> <small>(דברים כג, ג)</small>, אפשר שיהיו שני ה<b>מ"מ</b>ין נוספות כמו שנוספו בנֶהֶרְסוּ <b>מַמְּגֻרוֹת</b> <small>(יואל א, יז)</small>, ויהיה מענין <b>זָר</b> ו<b>זָרִים</b>. והממזר הוא ידוע בדברי רבותינו ז"ל <small>(יבמות מט ע"א)</small> מחייבי כריתות ומחייבי מיתות בית דין. והנה הוא זר. וכן דומה שהיה דעת יונתן בוְיָשַׁב <b>מַמְזֵר</b> בְּאַשְׁדּוֹד <small>(זכריה ט, ו)</small>, מענין זר, שתרגם <b>וִיתוּבוּן בֵּית יִשְרָאֵל בְּאַשְׁדוֹד דַהֲווֹ בָּה כְּנוּכְרָאִין</b>. הֲתֹצִיא <b>מַזָּרוֹת</b> בְּעִתּוֹ <small>(איוב לח, לב)</small>, פירשו בו כמו מזלות. ויתכן שהיה שם לאחד מן הכוכבים. ויש מפרשים מזה <b>וּמִמְּזָרִים</b> קָרָה <small>(איוב לז, ט)</small>, וכבר כתבנוהו בשרש <b>זָרָה</b>.
<h3>מחה</h3>
<b>וּמָחָה</b> אֶל מֵי הַמָּרִים <small>(במדבר ה, כג)</small>,<b> וּמָחָה</b> י"י אלהים דִּמְעָה מֵעַל כָּל פָּנִים <small>(ישעיה כה, ח)</small>, <b>מָחִיתִי</b> כָעָב פְּשָׁעֶיךָ <small>(ישעיה מד, כב)</small>, אָכְלָה <b>וּמָחֲתָה</b> פִיהָ <small>(משלי ל, כ)</small>, <b>וּמָחִיתִי</b> אֶת יְרוּשָׁלַם כַּאֲשֶׁר <b>יִמְחֶה</b> אֶת הַצַּלַּחַת <small>(מלכים ב' כא, יג)</small>, כִּי <b>מָחֹה אֶמְחֶה</b> <small>(שמות יז, יד)</small>, <b>וַיִּמַח</b> אֶת כָּל הַיְקוּם <small>(בראשית ז, כג)</small>. <b>והפעל הנוסף</b> [הִפְעִיל] וְאַל <b>תֶּמַח</b> חֲסָדַי <small>(נחמיה יג, יד)</small>. וְחַטָּאתָם מִלְּפָנֶיךָ אַל <b>תֶּמְחִי</b> <small>(ירמיה יח, כג)</small>. ה<b>יו"ד</b> תמורת ה<b>ה"א למ"ד</b> הפעל, ובא בחירק כמנהג ה<b>יו"ד</b>. ומזה הענין וּדְרָכֶיךָ <b>לַמְחוֹת</b> מְלָכִין <small>(משלי לא, ג)</small>, כלומר להשחית דרכי המלכיכם וענינכם. והפתח ב<b>למ"ד</b> <b>לַמְחוֹת</b> תמורת חירק אם הוא מן הקל, ואם הוא מן הכבד משפטו <b>לְהַמְחוֹת</b>. <b>והנפעל</b> <b>וְנִמְחוּ</b> מַעֲשֵׂיכֶם <small>(יחזקאל ו, ו)</small>, <b>יִמָּחוּ</b> מִסֵּפֶר חַיִּים <small>(תהלים סט, כט)</small>, <b>וַיִּמָּחוּ</b> מִן הָאָרֶץ <small>(בראשית ז, כג)</small>, ענין כלם הסרה והשחתה. וענין <b>וּמָחָה י"י אלהים דִּמְעָה</b>, וענין <b>אָכְלָה וּמָחֲתָה פִיהָ, כַּאֲשֶׁר יִמְחֶה אֶת הַצַּלַּחַת, מָחָה</b> וְהָפַךְ עַל פָּנֶיהָ <small>(מלכים ב' כא, יג)</small>, ענין קנוח, והכל ענין אחד. וכן <b>וּמָחִיתִי אֶת יְרוּשָׁלַם</b>. ופירוש ומחיתי את ירושׁלם מיושביה. וענין אחר <b>וּמָחָה</b> עַל כֶּתֶף יָם כִּנֶּרֶת <small>(במדבר לד, יא)</small>. ובא על דרך וְיַךְ שָׁרָשָׁיו כַּלְּבָנוֹן <small>(הושע יד, ו)</small>. ותרגום <b>וְהִכָּה</b> <small>(שמואל א' כז, ט)</small> <b>וּמְחֵי</b>. וכן <b>יִמְחֲאוּ</b> כָף <small>(ישעיה נה, יב)</small>, כמו יכו כף. יַעַן <b>מַחְאֲךָ</b> יָד <small>(יחזקאל כה, ו)</small>. ובא ה<b>אל"ף</b> תמורת ה<b>ה"א למ"ד</b> הפעל. וכתבו רבי יהודה ורבי יונה בזה השרש <b>וּמְחִי</b> קָבָלּוֹ <small>(יחזקאל כו, ט)</small>, ואם הוא מזה השרש ירצה לומר מכת הַדָּיֵק שלו יתן בחומותיך והוא שקורין לו <b>קלבר"י</b>. ויתכן לומר כי ה<b>מ"ם</b> נוספת כי כן מצאנו בדברי רבותינו ז"ל <small>(פסחים קיא ע"א)</small>.מתקטלין בחי קבל, והוא הקשת שקורים <b>ארק"ו בלישט"רא</b> ורצונו לומר יתן בחומותיך שיורו בהם החצים בחומות שלא יוכל אדם לעמוד על החומות. וענין אחר שְׁמָנִים <b>מְמֻחָיִם</b> <small>(ישעיה כה, ו)</small>, והוא מענין שפירשנו בשרש<b> מוֹחַ</b> מענין מוח ויהיה מוח ומחה בענין אחד.
<h3>מחץ</h3>
<b>מָחַץ</b> בְּיוֹם אַפּוֹ מְלָכִים <small>(תהלים קי, ה)</small>, <b>מלרע, מָחַץ</b> רֹאשׁ <small>(תהלים קי, ו)</small>, <b>מלעיל</b> מפני מלה זעירא, <b>מָחַצְתִּי</b> וַאֲנִי אֶרְפָּא <small>(דברים לב, לט)</small>,<b> וּמָחֲצָה</b> וְחָלְפָה רַקָּתוֹ <small>(שופטים ה, כו)</small>, וְחִצָּיו <b>יִמְחָץ</b> <small>(במדבר כד, ח)</small>, פירוש ובחציו ימחץ. <b>מְחַץ</b> מָתְנַיִם קָמָיו <small>(דברים לג, יא)</small>. <b>והשם</b> <b>וּמַחַץ</b> מַכָּתוֹ יִרְפָּא <small>(ישעיה ל, כו)</small>, ענינם ענין דקירה בלע"ז <b>נפרא</b>. אבל לְמַעַן <b>תִּמְחַץ</b> רַגְלְךָ <small>(תהלים סח, כד)</small>. הוא כמו הפוך <b>תֶּחמץ</b> מן <b>חֲמוּץ</b> בְּגָדִים <small>(ישעיה סג, א)</small>, שפירושו <b>אָדוֹם</b>, ופירושו תאדם רגלך בדם האויבים ותמחץ לְשׁוֹן כְּלָבֶיךָ, <b>מִנֵּהוּ</b> <small>(תהלים שם)</small> פירוש מן הדם. ומלת תמחץ עומדת במקום שנים כאילו אמר <b>תִּמְחַץ רַגְלְךָ</b> ותמחץ ללשון כלביך מדם האויבים. ונקמץ ב<b>דָם</b> לפי שאינו נסמך למלת <b>לְשׁוֹן כְּלָבֶיךָ</b> אלא למלת מאויבים המאוחר, ומפני <b>מ"ם</b> מאויבים אין לו משפט הסמיכות להפתח.
<h3>מחק</h3>
<b>מָחֲקָה</b> רֹאשׁוֹ <small>(שופטים ה, כו)</small>, הסירה ראשו מעליו. וכן בדברי רבותינו ז"ל <small>(בבא בתרא פט ע"א)</small> אין מוחקין במקום שגודשין ואין גודשין במקום שמוחקין, הוא שמעביר המחק על המדה ומסיר כל מה שמשיג על המדה.
<h3>מחר</h3>
<b>מָחָר</b> אָנֹכִי נִצָּב <small>(שמות יז, ט)</small>, <b>לְמָחָר</b> יִהְיֶה <small>(שמות ח, יט)</small>, הוא היום שיבא אחר היום שהוא בו. ויש שאינו בקרוב אחר היום כי אם לאחר זמן ברחוק כִּי יִשְׁאָלְךָ בִנְךָ <b>מָחָר</b> <small>(דברים ו, כ)</small>, <b>מָחָר</b> יֹאמְרוּ בְנֵיכֶם לְבָנֵינוּ <small>(יהושע כב, כד)</small>. ובקרוב ורחוק אַל תִּתְהַלֵּל בְּיוֹם <b>מָחָר</b> <small>(משלי כז, א)</small>. ובתוספת <b>תי"ו</b> וְכֹל יוֹם <b>הַמָּחֳרָת</b> <small>(במדבר יא, לב)</small>. וכן בסמוך <b>מִמָּחֳרַת</b> הַפֶּסַח <small>(במדבר לג, ג)</small>, אלא שזה קמוץ וזה פתוח מפני הסמיכות, וַיַּכֵּם דָּוִד מֵהַנֶּשֶׁף וְעַד הָעֶרֶב <b>לְמָחֳרָתָם</b> <small>(שמואל א' ל, יז)</small>, פירוש מנשף יום זה עד ערב יום שני כל אותו הערב עד הבקר שהוא מחרת, ולפיכך אמר למחרתם שבקר יום שני מחרת שני הנשפים שעברו. <b>וּמְחִיר</b> כֶּלֶב <small>(דברים כג, יט)</small>, כִּי קָנוֹ אֶקְנֶה מֵאוֹתְךָ <b>בִּמְחִיר</b> <small>(שמואל ב' כד, כד)</small>, לֹא <b>בִמְחִיר</b> וְלֹא בְשֹׁחַד <small>(ישעיה מה, יג)</small>, וְלֹא רִבִּיתָ <b>בִּמְחִירֵיהֶם</b> <small>(תהלים מד, יג)</small>, ענין הכל דמי הדבר וערכו <b>פריצי"ו</b> בלע"ז.
<h3>מטט</h3>
בַּל <b>נָמוֹטּוּ</b> פְעָמָי <small>(תהלים יז, ה)</small>. יש ספרים שנמצא בהם דגוש, ואם כן הוא מזה השרש. ואם אינו דגוש הוא משרש <b>מוט</b>. וכבר כתבנוהו שם. ומן השרש הזה וַיֵּשֶׁב עַל <b>הַמִּטָּה</b> <small>(בראשית מח, ב)</small>, <b>מִטָּתוֹ</b> שֶׁלִּשְׁלֹמֹה <small>(שיר השירים ג, ז)</small>, <b>מִטּוֹת</b> זָהָב וָכֶסֶף <small>(אסתר א, ו)</small>. ועוד נכתבו בשרש <b>נָטָה</b>. ואפשר שיהיה גם כן משרש הזה <b>מַטָּה</b>. וְיִהְיוּ תֹאֲמִם <b>מִלְּמַטָּה</b> <small>(שמות כו, כד)</small>, וה<b>ה"א</b> נוספת כי המלה מלעיל, ואף על פי כן ילא נמצא מבלי <b>ה"א</b>, אבל <b>מַעֲלָה</b> נאמר מבלי ה<b>ה"א</b> אַל יִדְרְשֵׁהוּ אֱלוֹהַּ <b>מִמָּעַל</b> <small>(איוב ג, ד)</small>, ויתכן להיות <b>מַטָּה</b> משרש<b> נָטָה</b> ושם נכתבנו.
<h3>מטל</h3>
גְּרָמָיו <b>כִּמְטִיל</b> בַּרְזֶל <small>(איוב מ, יח)</small>, ענינו כשבט ברזל.
<h3>מטר</h3>
יַעֲרֹף <b>כַּמָּטָר</b> לִקְחִי <small>(דברים לב, ב)</small>, וְנָתַתִּי <b>מְטַר</b> אַרְצְכֶם בְּעִתּוֹ <small>(דברים יא, יד)</small>, ונסמך אל גשם <b>וּמְטַר</b> גֶּשֶׁם יִתֵּן לָהֶם <small>(זכריה י, א)</small>, כמו אַדְמַת עָפָר <small>(דניאל יב, ב)</small>, מִטִּיט הַיָּוֵן <small>(תהלים מ, ג)</small>. והקבוץ בלשון נקבות <b>מִטְרוֹת</b> עֻזּוֹ <small>(איוב לז, ו)</small>. <b>והנפעל ממנו</b> חֶלְקָה אַחַת <b>תִּמָּטֵר</b> <small>(עמוס ד, ז)</small>. <b>והפעל הכבד</b> [הִפְעִיל] <b>וְהִמְטַרְתִּי</b> עַל עִיר אֶחָת <small>(עמוס ד, ז)</small>, הִנְנִי <b>מַמְטִיר</b> לָכֶם לֶחֶם <small>(שמות טז, ד)</small>, <b>יַמְטֵר</b> עַל רְשָׁעִים פַּחִים <small>(תהלים יא, ו)</small>. וְחֶלְקָה אֲשֶׁר לֹא <b>תַמְטִיר</b> עָלֶיהָ תִּיבָשׁ <small>(עמוס ד, ז)</small>, פירוש שלא תמטיר עליה העב. ויהיה <b>פעל יוצא</b> <b>לשני, וְהִמְטַרְתִּי</b> וחבריו <b>פעל יוצא</b> <b>לשלישי</b>. וכן בא הפעל הזה על העבים, וְעַל הֶעָבִים אֲצַוֶּה <b>מֵהַמְטִיר</b> עָלָיו מָטָר <small>(ישעיה ה, ו)</small>.
<h3>מִי</h3>
המלה הזאת על ידיעת חי בן דעת מי הוא כמו שנופל על זולתו מלת<b> מַה</b>. ופירוש <b>מָה</b> אַתֶּם <small>(שופטים יח, ח)</small> מה אתם אומרים, כי מלת <b>מַה</b> על הבשורה אשר בפיהם לא עליהם, כי כבר ידוע כי שלוחים היו. ומה שאמר מנוח למלאך <b>מִי</b> שְׁמֶךָ <small>(שופטים יג, יז)</small>, ולא אמר <b>מַה שְׁמֶךָ</b> כמו שמצאנו בכל מקום וזלת זה והשם שאינו נזכר אינו העצם אבל השם הנזכר הוא במקום עצם ויאמר עליו מי, כמו <b>מִי</b> אֲבִימֶלֶךְ <b>וּמִי</b> שְׁכֶם <small>(שופטים ט, כח)</small>,<b> מִי</b> דָוִד<b> וּמִי</b> בֶן יִשָׁי <small>(שמואל א' כה, י)</small>. וכן כל הפעלים יסמכו על השם הנזכר כמו על העצם והוא מושם עליו לאות ולסימן. ולא יתכן זאת את השאלה כי אם על עצם חי מדבר לבדו או על שמו הנזכר. יתכן לפרש לפי שאין ידיעת האיש הגדול הנכבד אצל רוב בני האדם כי אם בשמו ההולך למרחוק ולא ראו אותו מעולם ויכירו אותו וידעו אותו לזכור שמו, השם הוא אצלם כעצם אחר שנזכר ונודע, ויתכן על השם שאלת <b>מִי</b> כמו על העצם. וכן מנוח חשב על המלאך כי היה נביא ואדם גדול ונכבד ולא ראה אותו מעולם ולא הכיר אותו עד יום ששאל אותו מִי שְׁמֶךָ, כאילו אמר מי אתה, כי כשנשמע מהיום והלאה שמך נכבדך. וזהו שאמר <b>דְּבָרְךָ וְכַבַּדְנוּךָ</b> אם יבא אדם במצותך ויזכר שמך ונכבדנוך. ופירוש <b>מִי</b> אַתְּ בִּתִּי <small>(רות ג, טז)</small>, אמר בו רבי יונה שהוא כמו <b>מַה</b>, וכן אמר ב<b>מִי שְׁמֶךָ</b>. ואין צורך, כי יתכן שלא הכירה אותה בראותה אותה כמו שאמר הכתוב בְּטֶרֶום [בְּטֶרֶם] יַכִּיר אִישׁ אֶת רֵעֵהוּ <small>(רות ג, יד)</small>, או לא ראתה אותה עדיין כשפתחה לה להכנס. וקצר הכתוב במענה אנכי רות שהיה משפט המענה כמנהג הכתוב לקצר במקומות רבות ולסמוך על המבין. ופירוש <b>מִי</b> פֶשַׁע יַעֲקֹב הֲלוֹא שֹׁמְרוֹן <b>וּמִי</b> בָּמוֹת יְהוּדָה הֲלוֹא יְרוּשָׁלָם <small>(מיכה א, ה)</small>, מי הוא שגרם לפשע יעקב הלוא אנשי שומרון בעשותם העגלים, ומי הוא שגרם לבמות יהודה הלוא כהני ירושילים שאינם מתנהגים בעבודתם כהוגן וכל אחד ואחד הולך ובונה במה לעצמו. ופירוש <b>מִי</b> לְךָ כָּל הַמַּחֲנֶה הַזֶּה אֲשֶׁר פָּגָשְׁתִּי <small>(בראשית לג, ח)</small>, מי הוא ששגרת לו כל המחנה הזה שלך אשר פגשתי. וכל <b>מִי</b> אשר הפכם רבי יונה פירשתים לך. והכלל שלא תמצא <b>מִי</b> כי אם על הי מדבר.
<h3>מי</h3>
<b>מַיִם</b> רַבִּים <small>(שיר השירים ח, ז)</small>, <b>מֵי</b> הַיַּרְדֵּן <small>(יהושע ג, ח)</small>, אפשר כי שרש המלה <b>מָיָה</b> ומשפט מים <b>מַיִּים</b> ומשפט מֵי <b>מַיֵּי</b> ולעולם הוא לשון רבים. ונאמר מים בלשון שנים לפי שנחלקו לשני מחלקות שהבדיל הרקיע בין מים העליונים למים התחתונים. ונכפלה המלה במילת <b>מֵימֵי</b> הַיַּרְדֵּן <small>(שופטים ד, ז)</small>, וכן הדרך לכפלה בהתחברה עם הכינויים וְלָקַחְתִּי אֶת לַחְמִי וְאֶת <b>מֵימַי</b> <small>(שמואל א' כה, יא)</small>, וְנָתַן <b>מֵימָיו</b> <small>(במדבר כ, ח)</small>, כָּל מִקְוֵה <b>מֵימֵיהֶם</b> <small>(שמות ז, יט)</small>, וְאִם <b>מֵימֶיךָ</b> נִשְׁתֶּה <small>(במדבר כ, יט)</small>, <b>מֵימֵינוּ</b> בְּכֶסֶף שָׁתִינוּ <small>(איכה ה, ד)</small>. ויתכן לומר שה<b>מ"ם</b> וה<b>יו"ד</b> השני ללשון רבים ואף על פי שהוא עצמו לשון רבים, אחר שהוא בלשון יחיד, כי לא ימצא יחיד ממנו עשו ה<b>מ"ם</b> הראשונה כמו שרשית, כמו שעשו גם כן במלת <b>פְּנִים</b> הש"ואית שאמרו <b>פְּנִימִים</b>. <b>מֵי</b> נִדָּה לֹא זֹרַק עָלָיו <small>(במדבר יט, יג)</small>, אף על פי <b>שׁמֵי</b> הוא לשון רבים אמר לא זרק לשון יחיד על הענין. וכן וְכִי יֻתַּן <b>מַיִם</b> עַל זֶרַע <small>(ויקרא יא, לח)</small>, יִזַּל <b>מַיִם</b> מִדָּלְיָו <small>(במדבר כד, ז)</small>, <b>מֵי</b> הַמָּרִים הַמְאָרְרִים <small>(במדבר ה, כד)</small>, כמו מים המרים. <b>מַיִם</b> בִּרְכָּיִם <small>(יחזקאל מז, ד)</small>, כמו <b>מֵי</b> ברכים. כי בהרבה מקומות יבא הסמוך מקום המוכרת והמוכרת מקום הסמוך. <b>וּמִמֵּי</b> יְהוּדָה יָצָאוּ <small>(ישעיה מח, א)</small>, עיל דרך משל כלומר ממקורו וממנו יצאו. בַּת <b>מֵי</b> זָהָב <small>(בראשית לו, לט)</small>, כך היה שמו מי זהב. ואנקלוס תרגם <b>בַּת מְצָרֵף דַּהֲבָא</b>.
<h3>מין</h3>
עֹשֶׂה פְּרִי <b>לְמִינוֹ</b> <small>(בראשית א, יא)</small>, אֶת חַיַּת הָאָרֶץ <b>לְמִינָהּ</b> <small>(בראשית א, כה)</small>, מה שדומה לו והוא מתכונתו.
<h3>מיץ</h3>
כִּי <b>מִיץ</b> חָלָב <small>(משלי ל, לג)</small>, <b>וּמִיץ</b> אַפַּיִם יוֹצִיא רִיב <small>(שם)</small>, <b>וּמִיץ</b> אַף יוֹצִיא דָם <small>(שם)</small>, כלם ענין המציצה. <b>והתאר</b> כִּי אָפֵס<b> הַמֵּץ</b> <small>(ישעיה טז, ד)</small>. ואמר ענין המציצה בחייב להוציא החמאה, כי ידוע הוא כי בהקשת החלב בתוך הנאד בחוזק תצא החמאה והמציצה בהקשה היא. וכן מיץ אפים כי בהתחזק החרון באפים יעשה מהם כאילו ימיץ אותם.
<h3>מיק</h3>
<b>יָמִיקוּ</b> וִידַבְּרוּ בְרָע עשֶׁק <small>(תהלים עג, ח)</small>, ימסו בדבריהם. ובמשנה <small>(כתובות פרק שביעי משנה י. דף עז ע"א)</small> חוץ ממוכה שחין לפי שהיא ממיקתו.
<h3>מיר</h3>
<b>הַהֵימִיר</b> גּוֹי אֱלֹהִים <small>(ירמיה ב, יא)</small>, נכתב ה<b>יו"ד</b> בין <b>ה"א</b> הפעל ובין <b>פ"א</b> הפעל והוא הנח אשר ב<b>הֵקִים, הֵשִׁיב</b> ונכתב בזאת המלה שלא כמנהג. ואפשר שהכונה להרכיב המלה בשני ענינים האחד לשון המיר הוא לשון החלפה, כלומר אם החליף גוי אלהים באלהים אחרים אף על פי שהמה לא אלהים, והענין השני מן וּבִכְבוֹדָם <b>תִּתְיַמָּרוּ</b> <small>(ישעיה סא, ו)</small>. ויהיה <b>הֵימִיר</b> בשקל <b>הֵיטִיב</b> ופירושו ההגדיל גוי אלהים אחרים שאינו אלהיו ואף על פי שהמה לא אלהים לא זה ולא זה. <b>הֵמִיר</b> כְּבוֹדוֹ <small>(ירמיה ב, יא)</small>, וְלֹא <b>יָמִיר</b> אֹתוֹ <small>(ויקרא כז, י)</small>, וְלֹא <b>יָמֵר</b> וְלֹא יַעֲבִור [יַעֲבִיר] רֵאשִׁית הָאָרֶץ <small>(יחזקאל מח, יד)</small>. <b>והשם</b> תמורה וְהָיָה הוּא <b>וּתְמוּרָתוֹ</b> <small>(ויקרא כז, י)</small>, ענינם ענין החלפה דבר בדבר.
<h3>מכך</h3>
<b>וַיָּמֹכּוּ</b> בַּעֲוֹנָם <small>(תהלים קו, מג)</small>. ויתכן שיהיה וְכִי <b>יָמוּךְ</b> אָחִיךָ <small>(ויקרא כה, כה)</small>, מזה, ובא השרק במקום חלם. וכן יָרוּן וְשָׂמֵחַ <small>(משלי כט, ו)</small>, וכן <b>וּמָךְ</b> אָחִיךָ עִמּוֹ <small>(ויקרא כה, מז)</small>, ואף על פי שהוא קמוץ שלא כדרך פעלי הכפל אולי בא הנח בזה לתמורת אות הכפל. <b>והנפעל</b> <b>יִמַּךְ</b> הַמְּקָרֶה <small>(קהלת י, יח)</small>. <b>ושלא נזכר פעלו מהנוסף</b> [הָפְעַל]<b> וְהֻמְּכוּ</b> כַּכֹּל יִקָּפְצוּן <small>(איוב כד, כד)</small>, היה ראוי <b>וְהֻמַּכּוּ</b> וכלם ענין שפלות. ואדוני אבי ז"ל כתב כי <b>וְהֻמְּכוּ</b> שרשו <b>נָמַך</b> והביא ראיה מדברי רבותינו ז"ל <small>(ברכות י ע"ב)</small> מקום <b>נָמוֹךְ</b>, בפלס <b>גָּדוֹל</b>. ועוד כי היה לו לומר והמכו בדגש ה<b>כ"ף</b> אם היה שרשו <b>מָכַך</b>. ואין ראיה מן<b> יִדְּמוּ</b> כָּאָבֶן <small>(שמות טו, טז)</small>, <b>וַיִּתְּמוּ</b> יְמֵי בְכִי אֵבֶל <small>(דברים לד, ח)</small>, כי לפי דעתו שרשם <b>נָדַם</b>,<b> נָתַם</b>, אבל לפי מה שכתבנו אנחנו אותם מן הכפולים בא גם כן <b>וְהֻמְּכוּ</b> כמוהם. ומקום נמוך הנזכר בדברי רבותינו ז"ל יתכן הם מהכפולים ויהיה נפעל בפלס <b>נָגוֹז</b> מן <b>נָגוֹזּוּ</b> וְעָבָר <small>(נחום א, יב)</small>.
<h3>מכר</h3>
לָאִישׁ אֲשֶׁר <b>מָכַר</b> לוֹ <small>(ויקרא כה, כז)</small>, כִּי <b>מָכְרוּ</b> מִצְרַיִם <small>(בראשית מז, כ)</small>, כִּי <b>צוּרָם</b> מְכָרָם <small>(דברים לב, ל)</small>, וְכִי <b>יִמְכֹּר</b> אִישׁ <small>(שמות כא, ז)</small>, <b>וַיִּמְכְּרֵם</b> בְּיַד כּוּשַׁן רִשְׁעָתַיִם <small>(שופטים ג, ח)</small>, וְכִי <b>תִמְכְּרוּ</b> מִמְכָּר <small>(ויקרא כה, יד)</small>, לְכִי <b>מִכְרִי</b> אֶת הַשֶּׁמֶן <small>(מלכים ב' ד, ז)</small>. <b>מִכְרָה</b> כַיּוֹם <small>(בראשית כה, לא)</small>. <b>והנפעל</b> הֵן בַּעֲוֹנֹתֵיכֶם <b>נִמְכַּרְתֶּם</b> <small>(ישעיה נ, א)</small>, כִּי <b>נִמְכַּרְנוּ</b> אֲנִי וְעַמִּי <small>(אסתר ז, ד)</small> <b>וההתפעל</b> <b>וְהִתְמַכַּרְתֶּם</b> שָׁם לְאֹיְבֶיךָ <small>(דברים כח, סח)</small>, אֲשֶׁר <b>הִתְמַכֵּר</b> לַעֲשׂוֹת הָרַע <small>(מלכים א' כא, כה)</small>, <b>הִתְמַכֶּרְךָ</b> לַעֲשׂוֹת הָרַע <small>(מלכים א' כא, כ)</small>, כולם ענין מכירה. כי פירוש <b>אֲשֶׁר הִתְמַכֵּר לַעֲשׂוֹת הָרַע</b>, יען <b>הִתְמַכֶּרְךָ לַעֲשׂוֹת הָרַע</b>, מרוב השתדלותו בפעולה העבירות כאילו מכר עצמו לפעולה ההיא. <b>והשם</b> מְבִיאִים דָּאג וְכָל <b>מֶכֶר</b> <small>(נחמיה יג, טז)</small>, בשש נקודות. ומשקל אחר <b>וּמֹכְרֵי</b> כָל מִמְכָּר <small>(נחמיה יג, כ)</small>, כִּי הַמּוֹכֵר אֶל <b>הַמִּמְכָּר</b> לֹא יָשׁוּב <small>(יחזקאל ז, יג)</small>, לְבַד <b>מִמְכָּרָיו</b> עַל הָאָבוֹת <small>(דברים יח, ח)</small>, פירוש לבד ממה שמכרו האבות זה לזה בימי דוד ושמואל שנקבעו המשמרות ומכרו זה לזה טול אתה שבתך ואני שבתי. כְּלֵי חָמָס <b>מְכֵרֹתֵיהֶם</b> <small>(בראשית מט, ה)</small>, פירשו בו כמו מגורותיהם, כמו <b>מְכֹרֹתַיִךְ</b> וּמֹלְדֹתַיִךְ <small>(יחזקאל טז, ג)</small>. והוא בחלם. ובשרק ה<b>כ"ף</b> בְּאֶרֶץ <b>מְכֻרוֹתַיִךְ</b> <small>(יחזקאל כא, לה)</small>, עַל אֶרֶץ <b>מְכוּרָתָם</b> <small>(יחזקאל כט, יד)</small>. וכן אמר המתרגום<b> בַּאֲרַע תּוֹתָבוּתְכוֹן אֶתְפְּרַע מִנְכוֹן</b>. ובילמדנו <small>(סדר ויחי דף כ ע"ב)</small> כלי חמס מכרותיהם לשון יוני הוא שקורין לחרבות <b>מכיר"י</b>.
<h3>מלל</h3>
מִי <b>מִלֵּל</b> לְאַבְרָהָם <small>(בראשית כא, ז)</small>, בָּרוּר <b>מִלֵּלוּ</b> <small>(איוב לג, ג)</small>, מִי <b>יְמַלֵּל</b> גְּבוּרוֹת י"י <small>(תהלים קו, ב)</small>. <b>והשם</b> אֵין <b>מִלָּה</b> בִּלְשׁוֹנִי <small>(תהלים קלט, ד)</small>. ויש מפרשים קוֹל <b>הֲמֻלָּה</b> <small>(יחזקאל א, כד)</small>, כמו מלה. וכן דעת התרגום שאמר <b>קָל מִלוּלֵיהֶן</b>. וכבר כתבנו אותו שרש בפני עצמו בשרש <b>הָמַל</b>. והקבוץ בלשון זכרים הַלְהוֹכַח <b>מִלִּים</b> תַּחְשֹׁבוּ <small>(איוב ו, כו)</small>, אַחְבִּירָה עֲלֵיכֶם <b>בְּמִלִּים</b> <small>(איוב טז, ד)</small>. ופעמים גם כן בא ב<b>נו"ן</b> כמו אֲנִי אֲשִׁיבְךָ <b>מִלִּין</b> <small>(איוב לה, ד)</small>, הֲלֹא אֹזֶן <b>מִלִּין</b> תִּבְחָן <small>(איוב יב, יא)</small>, וזולתם. תרגום <b>וַיְדַבֵּר</b> <b>וּמַלִּיל</b>. ומן הענין הזה הפעל הקל על דרך ההשאלה <b>מֹלֵל</b> בְּרַגְלָו <small>(משלי ו, יג)</small>, כענין קֹרֵץ בְּעֵינָו <small>(שם)</small>, כלומר כאילו מדבר ברגליו כשרומז בהם. וענין אחר וְקָטַפְתָּ <b>מְלִילֹת</b> בְּיָדֶךָ <small>(דברים כג, כו)</small>. ענין המלילה ידוע בדברי רבותינו ז"ל <small>(ביצה יב ע"ב)</small> המולל מלילות מערב שבת למחר מנפח על יד ליד ואוכל. ועוד אמרו <small>(שם)</small> מוללין מלילות ומפרכין קטניות ביום טוב.
<h3>מלא</h3>
וּכְבוֹד י"י <b>מָלֵא</b> אֶת הַמִּשְׁכָּן <small>(שמות מ, לד)</small>, פעל עבר. כִּי<b> מָלְאוּ</b> מִקֶּדֶם <small>(ישעיה ב, ז)</small>, פירוש כי מלאו ארצם כשפים יותר מבני מזרח. ויש מפרשים <b>קֶדֶם</b> בני ישמעאל שנאמר בו יְטוּר נָפִישׁ <b>וָקֵדְמָה</b> <small>(בראשית כה, טו)</small>. ובא <b>מָלוּ</b> תוֹכְךָ חָמָס <small>(יחזקאל כח, טו)</small>, על דרך פעלי ה<b>ה"א</b>. <b>וּמָלְאוּ</b> אֶת הַמָּקוֹם הַזֶּה דַּם נְקִיִּם <small>(ירמיה יט, ד)</small>. <b>והצווי</b> <b>מִלְאוּ</b> אַרְבָּעָה כַדִּים מַיִם <small>(מלכים א' יח, לד)</small>. <b>והתאר</b> אֶת הַשָּׁמַיִם וְאֶת הָאָרֶץ אֲנִי <b>מָלֵא</b> <small>(ירמיה כג, כד)</small> <b>מְלֵאִים</b> אֶת הַהֵיכָל <small>(ישעיה ו, א)</small>, אלו והדומים להם <b>פעלים יוצאים</b>. ויש מהם <b>פעלים עומדים</b> כִּי <b>מָלֵתִי</b> מִלִּים <small>(איוב לב, יח)</small>, והוא חסר <b>אל"ף</b>. כִּי <b>מָלְאָה</b> הָאָרֶץ חָמָס <small>(בראשית ו, יג)</small>, <b>תִּמְלָאֵמוֹ</b> נַפְשִׁי <small>(שמות טו, ט)</small>, שפירושו תמלא מהם נפשי. <b>וּמָלְאוּ</b> כַּמִּזְרָק <small>(זכריה ט, טו)</small>, פירוש כמזרק המזבח כמו שאמר כְּזָוִיּוֹת מִזְבֵּחַ <small>(שם)</small>. וּמֵי <b>מָלֵא</b> יִמָּצוּ לָמוֹ <small>(תהלים עג, י)</small>, פירוש ומי כוס מלא. <b>מָלֵא</b> חָכְמָה <small>(יחזקאל כח, יב)</small>, <b>מָלֵא</b> הַנּוֹצָה <small>(יחזקאל יז, ג)</small>, <b>וּמָלֵא</b> בִּרְכַּת י"י <small>(דברים לג, כג)</small>, כלומר והיה מלא ברכת י"י או יהיה פעל עבר מוסב לעתיד מפני ה<b>ו"ו</b> כלומר וימלא ברכת י"י. <b>והתאר</b> הסמוך זָקֵן עִם <b>מְלֵא</b> יָמִים <small>(ירמיה ו, יא)</small>. ויש לפרש <b>מָלוּ</b> תוֹכְךָ חָמָס <small>(יחזקאל כח, טז)</small>, <b>פעל עומד</b>. וכן תרגם יונתן <b>אִתְמְלִיאוּ אוֹצְרָךְ חֲטוֹף</b>. <b>והשם</b> <b>מְלוֹא</b> הַסֵּפֶל מָיִם <small>(שופטים ו, לח)</small>, <b>מְלֹא</b> בֵיתוֹ <small>(במדבר כב, יח)</small>, יִרְעַם הַיָּם <b>וּמְלֹאוֹ</b> <small>(תהלים צח, ז)</small>, הָאָרֶץ <b>וּמְלוֹאָהּ</b> <small>(תהלים כד, א)</small>.<b> מְלֹא</b> כָל הָאָרֶץ כְּבוֹדוֹ <small>(ישעיה ו, ג)</small>, פירוש מה שהוא מלא הארץ מחי וצומח ודומם הוא כבודו של הקדוש ברוך הוא. ועל הדרך הזה וְזַרְעוֹ יִהְיֶה <b>מְלֹא</b> הַגּוֹיִם <small>(בראשית מח, יט)</small>, וַיִּפֹּל <b>מְלֹא</b> קוֹמָתוֹ אַרְצָה <small>(שמואל א' כח, כ)</small>, <b>מְלֹא</b> כַף נָחַת <small>(קהלת ד, ו)</small>. וב<b>ו"ו</b> מקום <b>אל"ף מְלוֹ</b> הַקָּנֶה שֵׁשׁ אַמּוֹת אַצִּילָה <small>(יחזקאל מא, ח)</small>. וכן לקבוץ הדברים כי הוא דומה למלוי. אֲשֶׁר יִקָּרֵא עָלָיו <b>מְלֹא</b> רֹעִים <small>(ישעיה לא, ד)</small>, וכן קָרְאוּ אַחֲרֶיךָ <b>מָלֵא</b> <small>(ירמיה יב, ו)</small>, כלומר לאסוף ולקבץ אחריך. ורבינו האיי ז"ל פירש שהיא מן המילות המפרשים אותם בהפכם כלומר חסר בכל דבר, כמו שאמרו <small>(ברכות נו ע"א)</small> לסומא סגי נהור. וכן הָבֵרוּ הַחִצִּים <b>מִלְאוּ</b> הַשְׁלָטִים <small>(ירמיה נא, יא)</small>, כלומר אספו אותם והכינום למלחמה. וציוויי מהדגוש קִרְאוּ <b>מַלְאוּ</b> וְאִמְרוּ <small>(ירמיה ד, ה)</small>, פירש האספו והוא קל. וכן <b>וּמַלְאוּ</b> אֶת הַחֲצֵרוֹת חֲלָלִים <small>(יחזקאל ט, ז)</small> ומזה לפי דעתי בָּנָה אֶת <b>הַמִּלּוֹא</b> <small>(מלכים א' ט, כד)</small>, והוא מקום בירושלם סמוך לחומה מבפנים, ולא היה בנוי אלא היה רחבה שנאספים שם כשהיו עושים שם אסיפה וקבוץ לפיכן נקרא <b>מִלּוֹא</b>. ושלמה בנה אותו המקום. <b>וההתפעל</b> מזה עָלַי <b>יִתְמַלָּאוּן</b> <small>(איוב טז, י)</small>, כלומר יאספו ויקבצו עלי, כל אל ענין קבוץ והם קרובים בענין. <b>והפעל הכבד</b> [פִּעֵל] <b>מִלָּא</b> כְרֵשֹׂו מֵעֲדָנָי <small>(ירמיה נא, לד)</small>, בקמץ. ובצרי <b>מִלֵּא</b> צִיּוֹן מִשְׁפָּט וּצְדָקָה <small>(ישעיה לג, ה)</small>, <b>מִלֵּא</b> יָדוֹ בַקֶּשֶׁת <small>(מלכים ב' ט, כד)</small>, כלומר שם כל ידו וכל כחו בקשת. וכמוהו <b>מִלֵּאתִי</b> אֶפְרַיִם <small>(זכריה ט, יג)</small>. וַאֲרָם <b>מִלְאוּ</b> אֶת הָאָרֶץ <small>(מלכים א' כ, כו)</small>, פעל עבר מהדגוש והוא קל. וכן פירוש <b>רוח מָלֵא מאלה יבוא לי</b> רוח חזק יותר מאלה ומרוח שהוא לזרות ולהבר. <b>וְהַמְמַלְאִים</b> לַמְנִי מִמְסָךְ <small>(ישעיה סח, יא)</small>, פירוש ממלאים כליהם לממסך המני. והוא מספר הככבים כמו שאנו עתידים לפרש בשרש <b>מָנָה</b>. עַד <b>יְמַלֵּה</b> שְׂחוֹק פִּיךָ <small>(איוב ח, כא)</small>, ה<b>ה"א</b> תמורת ה<b>אל"ף</b>. וַתְּמַלֵּא כדה <small>(בראשית כד, טז)</small>, <b>וּמִלֵּאתָ</b> בוֹ מִלֻּאַת אֶבֶן <small>(שמות כח, יז)</small>. וקבוץ <b>השם</b> <b>בְּמִלּוּאֹתָם</b> <small>(שמות כח, כ)</small>, ורצה לומר שהיה ממלא המשבצות באבנים ולפיכך נקראו האבנים אבני מלואים. הַרְחֶב פִּיךָ <b>וַאֲמַלְאֵהוּ</b> <small>(תהלים פא, יא)</small>, נפל ממנו הדגש להקל. כִּי שִׁבְעַת יָמִים <b>יְמַלֵּא</b> אֶת יֶדְכֶם <small>(ויקרא ח, לג)</small>, כלומר ימלא את ידכם מן הקרבנות. וכן<b> וַיְמַלֵּא</b> אֶת יַד אַחַד מִבָּנָיו <small>(שופטים יז, ה)</small>. וכן הֶחָפֵץ <b>יְמַלֵּא</b> אֶת יָדוֹ <small>(מלכים א' יג, לג)</small>. <b>והתאר</b> מזה הבנין והוא עומד כדמות פעול והוא <b>מְמַלֵּא</b> עַל כָּל גְּדֹיתָיו <small>(דברי הימים א' יב, טו)</small>, והוא בפלס <b>לִמְתָעֵב</b> גּוֹי <small>(ישעיה מט, ז)</small>, שהוא גם כן תאר במקום פעול. <b>והשם</b> אֵיל <b>הַמִּלֻּאִים</b> <small>(ויקרא ח, כב)</small>, והוא כמו השלמים כי זבח שלמים היה, ומלואים ושלמים אחים הם בלשון. ועוד נפרשנו בשרש <b>שָׁלַם.</b> ומשקל אחר יֹשְׁבוֹת עַל <b>מִלֵּאת</b> <small>(שיר השירים ה, יב)</small>. <b>והנפעל</b> שֶׁרֹּאשִׁי <b>נִמְלָא</b> טָל <small>(שיר השירים ה, ב)</small>, <b>וַתִּמָּלֵא</b> הָאָרֶץ <small>(בראשית ו, יא)</small>,<b> אִמָּלְאָה</b> הָחֳרָבָה <small>(יחזקאל כו, ב)</small>, <b>וַיִּמָּלֵא</b> אֶת הַחָכְמָה <small>(מלכים א' ז, יד)</small>. וכן בענין ההשלמה כי הוא אחד בענין המלוי כִּי <b>מָלְאוּ</b> יָמָי <small>(בראשית כט, כא)</small>, <b>וּבִמְלוֹאת</b> הַיָּמִים <small>(אסתר א, ה)</small>, נכתב ב<b>ו"ו</b> וב<b>אל"ף</b>. עַד יוֹם <b>מְלֹאת</b> יְמֵי <b>מִלֻּאֵיכֶם</b> <small>(ויקרא ח, לג)</small>, ב<b>אל"ף</b>. <b>והתאר</b> כְּקַשׁ יָבֵשׁ <b>מָלֵא</b> <small>(נחום א, י)</small>, כלומר שבשל והגיע זמנו והוא נשרף במהרה. ולפי שהדבר השלם והגיע ומנו לכחחה נקרא מָלֵא אמרו בענין הכריתה בְּלֹא יוֹמוֹ <b>תִּמָּלֵא</b> <small>(איוב טו, לב)</small>. וכן <b>הַתְמַלֵּא</b> בְשֻׂכּוֹת עוֹרוֹ <small>(איוב מ, לא)</small>. ויש אומרים כי ה<b>אל"ף</b> תמורת הכפל ושרשם <b>מלל</b>. או יהיה פירוש <b>בְּלֹא יוֹמוֹ תִּמָּלֵא</b> כמו <b>כְּקַשׁ יָבֵשׁ מָלֵא</b>. כלומר קודם זמנו תבא כפתו להשלמת ימיה ותיבש וזה הוא דרך משל שימות בלא זמנו או תסור הצלחתו ממנו בקרוב. וכן בְּכֶסֶף <b>מָלֵא</b> <small>(בראשית כג, ט)</small>, כלומר בדמים שלמים. <b>והפעל הכבד</b> [פִּעֵל] וַאֲנִי אָבוֹא אַחֲרַיִךְ <b>וּמִלֵּאתִי</b> אֶת דְּבָרָיִךְ <small>(מלכים א' א, יד)</small>, פירוש והשלמתי. <b>וַיְמַלְאוּם</b> לַמֶּלֶךְ <small>(שמואל א' יח, כז)</small>, והוא קל ה<b>למ"ד</b> פירושו השלימום. כִּי <b>מִלְאוּ</b> אַחֲרֵי י"י <small>(במדבר לב, יב)</small>, והוא קל ה<b>למ"ד</b>, פירוש השלימו רצון הבורא ללכת אחריו. ויש לפרש מזה <b>וְהַמְמַלְאִים</b> לַמְנִי מִמְסָךְ <small>(ישעיה סה, יא)</small>, כלומר משלימים לו הממסך. ויש לפרש מזה <b>מִלְאוּ</b> הַשְׁלָטִים <small>(ירמיה נא, יא)</small>, כלומר השלימום ביחד כלם וערכו אותם. <b>מְלֵאָתְךָ</b> וְדִמְעֲךָ <small>(שמות כב, כה)</small>, פירוש כשתתמלא התבואה שלך ותתבשל חן ממנה הבכורים. <b>וְדִמְעֲךָ</b> היא התרומה שיפריש מן התבואה תרומה אחר הבכורים. ואפשר שיאמר דִּמְעֲךָ בעבור היין היורד <b>כדֶמע</b> מן היקב. וכן <b>הַמְלֵאָה</b> הַזֶּרַע <small>(דברים כב, ט)</small>, וחסר הנסמך כלומר מלאת הזרע והיא תבואת הזרע כשנתבשל. וכן היין נקרא מלאה <b>וְכַמְלֵאָה</b> מִן הַיָּקֶב <small>(במדבר יח, כז)</small>, כי אין הענבים נדרכין ביקב עד גמר בשולם.
<h3>מלח</h3>
<b>בַּמֶּלַח תִּמְלָח</b> <small>(ויקרא ב, יג)</small>, <b>מ"ם</b> מלח בסגול. <b>ושלא נזכר פעלו מהנוסף</b> [הָפְעַל] <b>וְהָמְלֵחַ</b> לֹא <b>הֻמְלַחַתְּ</b> <small>(יחזקאל טז, ד)</small> ידוע. כִּי שָׁמַיִם כֶּעָשָׁן <b>נִמְלָחוּ</b> <small>(ישעיה נא, ו)</small> ענין השחתה וכלייה. וכן וּבְלוֹיֵ <b>מְלָחִים</b> <small>(ירמיה לח, יא)</small> בלויים וישנים. ומזה עוד אֶרֶץ <b>מְלֵחָה</b> וְלֹא תֵשֵׁב <small>(ירמיה יז, ו)</small> וּמִשְׁכְּנוֹתָיו <b>מְלֵחָה</b> <small>(איוב לט, ו)</small> אֶרֶץ פְּרִי <b>לִמְלֵחָה</b> <small>(תהלים קז, לד)</small>. פירוש ארץ גזרה ושממה שלא תצמיח, כלומר שנגזרה מן היישוב. וכן בְּרִית <b>מֶלַח</b> עוֹלָם <small>(במדבר יח, יט)</small>. פירוש ברית נגזר שלא תפסק. נָתַן מַמְלָכָה לְדָוִיד עַל יִשְׂרָאֵל לְעוֹלָם לוֹ וּלְבָנָיו בְּרִית<b> מֶלַח</b> <small>(דברי הימים ב' יג, ה)</small>, ברית נגזר שלא תפסק הממלכה מבניו לעולם. וקרוב לענין זה הַקֹּטְפִים <b>מַלּוּחַ</b> עֲלֵי שִׂיחַ <small>(איוב ל, ד)</small>. והמלוח הוא מן העשבים הקשים והרעים ולא יצמחו כי אם במקום קשה דומה <b>לִמְלֵחָה</b>. ויש מפרשים שהוא הנקרא בלע"ז<b> אורטיגא</b>. ויש אומרים כי הם צמחים מלוחים בטעמם ויקראו בערבי <b>גאסול</b>. [פֻּעַל] <b>מְמֻלָּח</b> טָהוֹר קֹדֶשׁ <small>(שמות ל, לה)</small>. אמר בו התרגום <b>מְעָרַב</b> כלומר שיהיו הסמים שחוקים ומעורבים יחד היטב. ופירש רבינו שלמה <small>(שם)</small> כי מזה הענין נקראו תופשי המשוטות מלחים, וַיִּירְאוּ <b>הַמַּלָּחִים</b> <small>(יונה א, ה)</small>, <b>מַלָּחַיִךְ</b> וְחֹבְלָיִךְ <small>(יחזקאל כז, כז)</small>, לפי שמהפכין את המים במשוטות כשמנהיגין את הספינה כשהן יושבין כאדם המהפך בכף ביצים לערבן במים, וכל דבר שאדם רוצה לערב יפה יפה מהפכו באצבע או בבזך. ואפשר שיהיה פירוש <b>מְמֻלָּח</b> מענין <b>מֶלַח</b>, כי מלח סדומית היה בה כמו שנזכר בפטום הקטרת מלח סדומית רובע הקב <small>(כריתות ו ע"א)</small>.
<h3>מלט</h3>
<b>וְנִמְלַטְתִּי</b> מִיָּדוֹ <small>(שמואל א' כז, א)</small>, וְהָיָה <b>הַנִּמְלָט</b> מֵחֶרֶב חֲזָאֵל <small>(מלכים א' יט, יז)</small>, שַׁאֲלִי נָס <b>וְנִמְלָטָה</b> <small>(ירמיה מח, יט)</small>, פירושו אם איש ואם אשה. <b>וְנִמְלָטָה</b> <b>מלעיל</b>, והיה דינו מלרע כי הוא בינוני. או יהיה עבר. ופירושו כן האיש אשר נס והאשה אשר נמלטה. ויש אומרים כי <b>ה"א</b> ונמלטה נוספת לפיכך הוא <b>מלעיל</b>. <b>אִמָּלְטָה</b> נָא שָׁמָּה <small>(בראשית יט, כ)</small>, <b>מלרע</b>. <b>אִמָּלְטָה</b> נָּא וְאֶרְאֶה אֶת אֶחָי <small>(שמואל א' כ, כט)</small>, <b>מלעיל</b>. כִּי <b>הִמָּלֵט אִמָּלֵט</b> אֶל אֶרֶץ פְּלִשְׁתִּים <small>(שמואל א' כז, א)</small>, <b>הִמָּלֵט</b> עַל נַפְשֶׁךָ <small>(בראשית יט, יז)</small>. <b>והפעל הכבד</b> [פִּעֵל] נַפְשׁוֹ <b>מִלֵּט</b> <small>(יחזקאל לג, ה)</small>, בצרי. <b>וּמִלַּט</b> הוּא אֶת הָעִיר <small>(קהלת ט, טו)</small>, בפתח.<b> יְמַלֵּט</b> אִי נָקִי <small>(איוב כב, ל)</small>, <b>הַמְמַלְּטִים</b> אֶת נַפְשְׁךָ <small>(שמואל ב' יט, ו)</small>, וְקַל בְּרַגְלָיו לֹא <b>יְמַלֵּט</b> <small>(עמוס ב, טו)</small>, פירוש לא ימלט נפשו. <b>וההתפעל</b> <b>וָאֶתְמַלְּטָה</b> בְּעוֹר שִׁנָּי <small>(איוב יט, כ)</small>, ענינם ענין הפלטה וידוע הוא. ועניו אחר קרוב לזה שָׁמָּה קִנְּנָה קִפּוֹז <b>וַתְּמַלֵּט</b> <small>(ישעיה לד, טו)</small>. <b>וכבד אחר</b> [הִפְעִיל] <b>וְהִמְלִיטָה</b> זָכָר <small>(ישעיה סו, ז)</small>, ענין השלכת העובר בלידה. ומזה הענין כִּידוֹדֵי אֵשׁ <b>יִתְמַלָּטוּ</b> <small>(איוב מא, יא)</small>, כלומר יושלכו ויתפזרו. וכן בשרש <b>פָּלַט</b> הם שני הענינים האלו קרובים זה לזה והכל ענין אחד. וּטְמַנְתָּם <b>בַּמֶּלֶט</b> <small>(ירמיה מג, ט)</small>, בשש נקודות. פירוש חמר שעושין מסיד וחול. ודומה לו בדברי רבותינו ז"ל <small>(בבא בתרא ו ע"א)</small> ואף על גב דעבד בהו המלטה, פירוש שתיקן מקום הקורות בסיד. ואף על פי שיש מפרשים אותו החורים שהם מקום הנחת הקורות, זה יותר נכון, כי הוא אמר <b>בי כוי לא הוי חזקה</b> <small>(שם)</small>. ואם החורים מקום הנחת הקורות מה הוסיף עוד ואף על גב דעבד בהו המלטה? וכן בלשון ערבי נקרא אל <b>מל"ט</b>. ועוד נכתבנו בשרש <b>עב</b>.
<h3>מלך</h3>
בְּחֶבְרוֹן <b>מָלַךְ</b> שֶׁבַע שָׁנִים <small>(מלכים א' ב, יא)</small>, <b>וּמָלַךְ מֶלֶךְ</b> וְהִשְׂכִּיל <small>(ירמיה כג, ה)</small>, <b>וּמָלַכְתָּ</b> בְּכֹל אֲשֶׁר תְּאַוֶּה נַפְשֶׁךָ <small>(שמואל ב' ג, כא)</small>, <b>הַמֹּלֵךְ</b> תַּחַת יֹאשִׁיָּהוּ אָבִיו <small>(ירמיה כב, יא)</small>, וַעֲתַלְיָה <b>מֹלֶכֶת</b> עַל הָאָרֶץ <small>(מלכים ב' יא, ג)</small>, <b>הֲתִמְלֹךְ</b> כִּי אַתָּה מְתַחֲרֶה בָאָרֶז <small>(ירמיה כב, טו)</small>, הֵן לְצֶדֶק <b>יִמְלָךְ מֶלֶךְ</b> <small>(ישעיה לב, א)</small>, <b>יִמְלֹךְ</b> לְעֹלָם וָעֶד <small>(שמות טו, יח)</small>, <b>מְלָךְ</b> עָלֵינוּ <small>(שופטים ט, יד)</small>,<b> מָלְכִי</b> עָלֵינוּ <small>(שופטים ט, י)</small>. לִפְנֵי <b>מְלָךְ מֶלֶךְ</b> <small>(בראשית לו, לא)</small>, יְרָא אֶת י"י בְּנִי <b>וָמֶלֶךְ</b> <small>(משלי כד, כא)</small> בשש נקודות. והקבוץ אַרְבָּעָה <b>מְלָכִים</b> <small>(בראשית יד, ט)</small>. ונכתב ב<b>אל"ף</b> המשך לְעֵת צֵאת <b>הַמְּלָאכִים</b> <small>(שמואל ב' יא, א)</small>. <b>והשם</b> <b>מְלוּכָה</b>. וְאֶת דְּבַר <b>הַמְּלוּכָה</b> לֹא הִגִּיד לוֹ <small>(שמואל א' י, טז)</small>. ומשקל אחר <b>מַמְלָכָה</b> וְשָׂרֶיהָ <small>(איכה ב, ב)</small>, לְךָ י"י <b>הַמַּמְלָכָה</b> <small>(דברי הימים א' כט, יא)</small>, <b>מַמְלֶכֶת</b> כֹּהֲנִים <small>(שמות יט, ו)</small>, וַתְּהִי רֵאשִׁית <b>מַמְלַכְתּוֹ</b> <small>(בראשית י, י)</small>, לֹא נַעֲשָׂה כֵן לְכָל <b>מַמְלָכוֹת</b> <small>(מלכים א' י, כ)</small>. <b>מַמְלְכוּת</b> עוֹג <small>(יהושע יג, יב)</small>, בשורק. אֶת <b>מַמְלְכוּת</b> יִשְׂרָאֵל <small>(שמואל א' טו, כח)</small>. ומבלי <b>מ"ם</b> נוספת <b>מַלְכוּת</b> כַּשְׂדִּים <small>(דניאל ט, א)</small>, עַד מְלֹךְ <b>מַלְכוּת</b> פָּרָס <small>(דברי הימים ב' לו, כ)</small>, <b>וּמַלְכוּתוֹ</b> בַּכֹּל מָשָׁלָה <small>(תהלים קג, יט)</small>. וקבוצו אַרְבַּע <b>מַלְכֻיוֹת</b> <small>(דניאל ח, כב)</small>, ולפי שה<b>תי"ו</b> וה<b>ה"א</b> שוים באה ה<b>יו"ד</b> שהיא מקום ה<b>ה"א</b> בקבוץ תמורת ה<b>תי"ו</b> כמשפטה לבוא תמורת ה<b>ה"א</b>. וכן נהגו בקבוץ <b>גָּלוּת, גָּלֻיּוֹת</b>. ויש מפרשים מזה <b>לִמְלֶכֶת</b> הַשָּׁמַיִם <small>(ירמיה ז, יח)</small>, רוצה לומר לכוכב גדול שבשמים. <b>והפעל הכבד</b> [הִפְעִיל] <b>הִמְלִיךְ</b> אֶת שָׁאוּל <small>(שמואל א' טו, לה)</small>, <b>וָאַמְלִיךְ</b> עֲלֵיכֶם מֶלֶךְ <small>(שמואל א' א' יב,. <b>ושלא נזכר פעלו ממנו</b> [הָפְעַל] אֲשֶׁר <b>הָמְלַךְ</b> עַל מַלְכוּת כַּשְׂדִּים <small>(דניאל ט, א)</small>, ענין המלוכה ידוע. וענין אחר <b>וַיִּמָּלֵךְ</b> לִבִּי עָלַי <small>(נחמיה ה, ז)</small>, ענינו ויתיעץ והוא דומה לארמית <b>מִלְכִּי</b> יִשְׁפַּר עֲלָיךְ <small>(דניאל ד, כד)</small>. וכן בדברי רבותינו ז"ל <small>(ברכות כט ע"ב)</small>, המלך בקונך וצא. ויש מפרשים מזה בֶּן חֲכָמִים אֲנִי בֶּן <b>מַלְכֵי</b> קֶדֶם <small>(ישעיה יט, יא)</small>, כמו יועצי קדם. ורבי יונה פירש מזה לַמְחוֹת <b>מְלָכִין</b> <small>(משלי לא, ג)</small>, וכן פירש מזה <b>הֲתִמְלֹךְ</b> כִּי אַתָּה מְתַחֲרֶה בָאָרֶז <small>(ירמיה כב, טו)</small>, ה<b>תי"ו</b> נמשכת במאריך וה<b>מ"ם</b> בשוא ופתח, כלומר התחשוב בלבך להדמות ולהשתוות למלך הגדול. ואין צורך להוציאם מעני מלוכה. ופירוש לַמְחוֹת <b>מְלָכִין</b> <small>(משלי לא, ג)</small> פירשתיו בשרש <b>מָחָה</b>. ופירוש <b>הֲתִמֲלֹךְ</b> כי אחה מתחרה בארז התדמה היות מלך והתגאה להתחרות בארז כלומר גדול ממך, כלומר אין המלכות לך להתגאות על גדול ממך. אֲשֶׁר יִתֵּן מִזַּרְעוֹ <b>לַמֹּלֶךְ</b> <small>(ויקרא כ, ב)</small>, <b>וּלְמֹלֶךְ</b> שִׁקֻּץ בְּנֵי עַמּוֹן <small>(מלכים א' יא, ז)</small>, שם עבודה זרה כך. וזו עבודתה שמוסר בנו לכומרים ועושין שתי מדורות גדולות ומעבירין את הבן ברגליו בין שתי מדורות האש. לֹא תִתֵּן [לְהַעֲבִיר <b>לַמֹּלֶךְ]</b> <small>(ויקרא יח, כא)</small>, זו מסירת הכומרים. <b>לְהַעֲבִיר</b> זו העברת האש.
<h3>מלץ</h3>
מַה <b>נִּמְלְצוּ</b> לְחִכִּי אִמְרָתֶךָ <small>(תהלים קיט, קג)</small>, פירוש מה נמתקו ומה נמרצו, רוצה לומר שהיה בחוזק המתיקות. ואפשר להיות <b>מְלִיצָה</b>, וכן <b>בִּמְלִיצֵי</b> שָׂרֵי בָבֶל <small>(דברי הימים ב' לב, לא)</small>, <b>וּמְלִיצֶיךָ</b> פָּשְׁעוּ בִי <small>(ישעיה מג, כז)</small>, ויהיה מליצי, מיליציך כמו <b>שָֹרֵי, שָֹרֶיךָ</b> מן השרש הזה.
<h3>מלק</h3>
<b>וּמָלַק</b> אֶת רֹאשׁוֹ <small>(ישעיה א, טז)</small>, פירוש יפרק אותו ממול ערפו. ואמרו רבותינו ז"ל <small>(זבחים סד ע"ב)</small> כיצד מולקין חטאת העוף נותן שתי גפיה בין שתי אצבעותיו והיה מותח צוארה על שתי אצבעותיו, והיה מולק בצפורן ממול עורף עד שמגיע לסימנים וקוצץ אותן או רובן ואינו מבדיל שנאמר וְלֹא יַבְדִּיל <small>(ויקרא ה, ח)</small>, אבל בעולת העוף שאמר <b>וּמָלַק</b> אֶת רֹאשׁוֹ <small>(ויקרא א, טז)</small>, ולא אמר <b>וְלֹא יַבְדִּיל</b> היה מולק ומבדיל הראש בעצמו והגוף בעצמו.
<h3>מן</h3>
<b>מִן</b> הַיּוֹם הַהוּא וָהָלְאָה <small>(יחזקאל לט, כב)</small>, <b>הֲמִן</b> הָעֵץ <small>(בראשית ג, יא)</small>. ויכנס עליו ה<b>למ"ד</b> <b>לְמִן</b> הַיּוֹם הִוָּסְדָה <small>(שמות ט, יח)</small>, <b>לְמִן</b> עוֹלָם וְעַד עוֹלָם <small>(ירמיה ז, ז)</small>, <b>לְמֵרָחוֹק</b> עֵינָיו יַבִּיטוּ <small>(איוב לט, כט)</small>, <b>לְמִיּוֹם</b> סוּר אֶפְרַיִם <small>(ישעיה ז, יז)</small>, וְלֹא נָשָׂא דָוִיד מִסְפָּרָם <b>לְמִבֶּן</b> עֶשְׂרִים שָׁנָה וּלְמָטָּה <small>(דברי הימים א' כז, כג)</small>. ונכנסו ה<b>למ"ד</b> וה<b>מ"ם</b> וה<b>בי"ת</b> כאחד כִּי <b>לְמַבָּרִאשׁוֹנָה</b> לֹא אַתֶּם <small>(דברי הימים א' טו, יג)</small>, וה<b>מ"ם</b> פתוחה ומשפטה בחירק. ובתוספת <b>יו"ד</b> ובצרי ה<b>נו"ן</b> סוּרוּ <b>מִנֵּי</b> דֶרֶךְ הַטּוּ <b>מִנֵּי</b> אֹרַח <small>(ישעיה ל, יא)</small>. ובחירק ה<b>נו"ן</b> <b>מִנִּי</b> אֶפְרַיִם <small>(שופטים ה, יד)</small>, <b>מִנִּי</b> מָכִיר <small>(שם)</small>,<b> לְמִנִּי</b> אַשּׁוּר וְעָרֵי מָצוֹר <small>(מיכה ז, יב)</small>, ודגשות ה<b>נו"ן</b> באלה מפני חטיפות המלה, כי לא יתכן בלתי דגוש אם לא יולד נח בין ה<b>מ"ם</b> וה<b>נו"ן</b>. ומרוב השתמשם במלה הזאת יחסרוהו ברוב ויבליעוה בדגש, <b>מִקֶּרֶב</b> אַחֶיךָ <small>(דברים יז, טו)</small>, <b>מִפְּנֵי</b> י"י אֱלֹהִים <small>(בראשית ג, ח)</small>, <b>מִפְּנֵי</b> שֵׂיבָה תָּקוּם <small>(ויקרא יט, לב)</small>. וב<b>א</b>'<b>ח</b>'<b>ה</b>'<b>ע</b>'<b>ר</b> הצרי תמורת הדגש <b>מֵאוֹפֶה, מֵחֶלֶד, מֵהֲלוֹךְ, מֵעֲבוֹר, מֵרֹאשׁ</b>. וכבר באו עם ה<b>חי"ת</b> ועם ה<b>רי"ש</b> בחירק. והכל ביארנו היטב בחלק הראשון מזה הספר בשער הפעלים בטור הראשון. <b>וּמְשַׂנְאָיו</b> מִן יְקוּמוּן <small>(דברים לג, יא)</small>, פירוש אשר יקומון עליהם. כִּי מַר לִי מְאֹד <b>מִכֶּם</b> <small>(רות א, יג)</small>, פירוש מצד אהבתכם. <b>מִכָּל</b> צֹרְרַי הָיִיתִי חֶרְפָּה <small>(תהלים לא, יב)</small>, כלומר מדבריהם ומלעגיהם עלי כל היום הייתי חרפה. <b>מֵאָשֵׁר</b> שְׁמֵנָה לַחְמוֹ <small>(בראשית מט, כ)</small>, כלומר מאשר תצא ברכה לעולם כי שמנה תהיה לחמו, כלומר ארצו המוציאה לחמו תהיה דשנה ושמנה וְהוּא יִתֵּן מַעֲדַנֵּי מֶלֶךְ <small>(שם)</small>. <b>מֵאֵל</b> אָבִיךָ מט, כה)</small>, פירוש מאל אביך בא לך זה. והוא מה שסיפר למעלה וַתֵּשֶׁב בְּאֵיתָן קַשְׁתּוֹ מט, כד)</small>, אומר כל זה הטוב בא אליך מאל אביך שיעורך ומאת שדי שיברכך. וְלוֹא נַכְרִית <b>מֵהַבְּהֵמָה</b> <small>(מלכים א' יח, ה)</small>, פירוש ולא נכרית העיר מהבהמה. וַאֲנִי לֹא אַצְתִּי<b> מֵרֹעֶה</b> אַחֲרֶיךָ <small>(ירמיה יז, טו)</small>, כלומר לא רחקתי עצמי ולא דאגתי מזה הדבר שאהיה רועה אחריך ויום אנוש לא התאותי כי ידעתי כי יום אנוש יהיה לי יום הנבואה אבל אתה הכרחת אותי. <b>מִכֹּהֵן</b> יִקָּחוּ <small>(יחזקאל מד, כב)</small>, פירוש יש מכהנים שיקחו והם כהנים הדיוטים שמותרים באלמנות. וכן אמר התרגום <b>שְׁאַר כַּהֲנַיָא יִסְבוּן</b>. ויש מפרשים לפי מה שאמר בתחילת הפרשה והכהנים הלוים בני צדוק אשׁר שׁמרו את משׁמרת מקדשׁי בתעות בני ישֹראל מעלי <small>(יחזקאל מד, טו)</small>, דומה כי כשהיו תועים ישראל והכהנים לא היו תועים לפיכך אמר להם לכהנים שאם יקחו מבנות ישראל לא יקחו כי אם הבתולות ואפילו כהן הדיוט, כי הבעולות בבני ישראל בחזקת פסולות שנבעלו לפסול להן והרי הן בכלל זונות ואסורות להם, ואם יבואו לקחת אלמנה לא יקחו כי אם אלמנה מהכהנים כי אותן לא תעו ובחזקה כשרות הן. ויבא בענין יותר שֶׁמֶן שָׂשׂוֹן <b>מֵחֲבֵרֶיךָ</b> <small>(תהלים מה, ח)</small>, יותר מחבריך. תְּבֹרַךְ <b>מִנָּשִׁים</b> <small>(שופטים ה, כד)</small>, יותר משאר נשים. טוֹב שֵׁם <b>מִשֶּׁמֶן</b> טוֹב <small>(קהלת ז, א)</small>, והדומים להם. עַתָּה נָרַע לְךָ <b>מֵהֶם</b> <small>(בראשית יט, ט)</small>, חסר <b>למ"ד</b> השימוש ענינו יותר מלהם כלומר יותר נרע לך ממה שבלבנו להרע להם. ויש בענין פחות וַיֵּצֵא גְבוּל בְּנֵי דָן <b>מֵהֶם</b> וַיַּעֲלוּ בְנֵי דָן וַיִּלָּחֲמוּ עִם לֶשֶׁם וַיִּלְכְּדוּ אוֹתָהּ <small>(יהושע יט, ז)</small>, כלומר הגבול יצא לבני דן פחות מהם ולפיכך יצאו ונלחמו עם לשם. ויש במקום <b>בי"ת</b> <b>מִמָּחֳרַת</b> הַשַּׁבָּת יְנִיפֶנּוּ הַכֹּהֵן <small>(ויקרא כג, טו)</small>, כמו במחרת. וכן בְּיוֹם זִבְחֲכֶם יֵאָכֵל <b>וּמִמָּחֳרָת</b> <small>(ויקרא יט, ו)</small>, <b>מִסִּינַי</b> בָּא <small>(דברים לג, ב)</small>, כמו בסיני. עַתָּה <b>מִקָּרוֹב</b> <small>(יחזקאל ז, ח)</small>, כמו בקרוב. <b>מֵהֵיכָלֶךָ</b> עַל יְרוּשָׁלָם <small>(תהלים סח, ל)</small>, כמו בהיכלך. <b>מִפִּי</b> עוֹלְלִים <small>(תהלים ח, ג)</small>, כמו בפי. ואפשר שיהיה כמוהם <b>מִכָּל</b> צֹרְרַי הָיִיתִי חֶרְפָּה <small>(תהלים לא, יב)</small>, כלומר ביניהם. ויש לפרשם כמשמעם כי פירוש <b>מִסִּינַי</b> רצונו לומר מסיני נגלה כבודו ובא לישראל. ופירוש <b>מֵהֵיכָלֶךָ</b> על ירושלם כי משם תבא להם היראה כמו שאמר <b>נוֹרָא</b> אֱלֹהִים מִמִּקְדָּשֶׁיךָ <small>(תהלים סח, לו)</small>, מפני הכבוד השוכן במקדש לפיכך לְךָ יוֹבִילוּ מְלָכִים שָׁי <small>(שם)</small>. ופירוש <b>מִפִּי</b> עוללים כי מעת שיתחיל התינוק לדבר יודע עוז הבורא כי הפליא האדם בנשמה השכלית ולא יודע זה הדבר עד שיתחיל לדבר. ופירוש <b>מִכָּל</b> צוררי מכל מה שעושים לי צוררי הייתי חרפה לרואים אותי. ופירוש <b>וּמִלְּפָנִים</b> וְנֹאמַר צַדִּיק <small>(ישעיה מא, כו)</small>, כמו מִי הִגִּיד מֵרֹאשׁ שׁאמר <small>(שם)</small> כלומר מתחלה מעת שעלה במחשבה ונגזר דבר כורש ועד עתה מי הגיד או מי השמיע כי זה יהיה לעתיד. ופירוש לֹא יִהְיֶה <b>מִשָּׁם</b> עוֹד עוּל יָמִים סה, כ)</small>, ימים שלא יצא משם לקבר עול ימים ולא זקן שלא ימלא ימיו. ופירוש <b>מִטֶּרֶם</b> שׂוּם אֶבֶן <small>(חגי ב, טו)</small>, שימו לבבכם מהעתים שעברו טרם שום אבן עד היום הזה. ופירוש <b>מֵאֵין</b> כָּמוֹךָ י"י <small>(ירמיה י, ו)</small>, ממה שאנו רואים שאין כמוך ידענו כי גדול אתה גדול שמך בגבורה. <b>וּמִמָּחֳרָת</b> בא ב<b>מ"ם</b> כי לא יבא על מחר וממחרת <b>בי"ת</b> השמוש לעולם ותכנס עליו <b>מ"ם</b> השמוש. וכאשר תבא המלה הזאת עם הכנויים נכפלה ברוב וזה עם כנוי המדבר בעד עצמו והמדברים בעדם. ועם כנוי הנמצא והנמצאת הנסתר והנסתרות יאמר למדבר בעדו <b>מִמֶּנִּי</b> ודגש ה<b>מ"ם</b> השניה להבלעת <b>נו"ן</b> ודגש ה<b>נו"ן</b> להבלעת<b> נו"ן</b> מן השני הנכפל. וכן למדברים בעדם <b>מִמֶּנּוּ</b>, ולנמצא ולנמצאת נפל הדגש השני <b>מִמְּ</b>ךָ, <b>מִמֵּךְ</b>, ואם בהפסק הנמצא <b>מִמֶּךָּ</b> בדגש ה<b>כ"ף</b> שיהיה גם בן זולתי החסרון. ולנסתר ולנסתרת <b>מִמֶּנּוּ, מִמֶּנָּהּ</b>. וכבר בא בלא כפל המדבר בעדו שְׁעוּ <b>מִנִּי</b> <small>(ישעיה כב, ד)</small>, נִסַּע וְנִגְלָה <b>מִנִּי</b> <small>(ישעיה לח, יב)</small>, מַה <b>מִנִּי</b> יַהֲלֹךְ <small>(איוב טז, ז)</small>, לַעֲשׂוֹת עֵצָה וְלֹא <b>מִנִּי</b> <small>(ישעיה ל, א)</small>. ובסגול ה<b>מ"ם</b> דִּבְרֵי עֲוֹנֹת גָּבְרוּ <b>מֶנִּי</b> <small>(תהלים סה, ג)</small>. וכן בא עם הנסתר בלא כפל ובכינוי עם <b>ה"א</b> <b>ו"ו</b> שֵׁמֶץ <b>מֶנְהוּ</b> <small>(איוב ד, יב)</small>, ה<b>מ"ם</b> סגול וה<b>נו"ן</b> רפה בשוא. ובא ה<b>נו"ן</b> דגושה ובסגול וה<b>מ"ם</b> בחירק מֵאוֹיְבִים <b>מִנֵּהוּ</b> <small>(תהלים סח, כד)</small>. וענין כינוי הרבים ב<b>ה"א</b> ו<b>מ"ם</b> וּמָנוֹס אָבַד <b>מִנְהֶם</b> <small>(איוב יא, כ)</small> ויבא בענין חוץ, אֵין לוֹ<b> מִמֶּנּוּ</b> בֵּן אוֹ בַת <small>(שופטים יא, לד)</small> פירוש אין לו חוץ ממנה בן או בת. ואמר המסורת עלי ששה סבירין <b>מִמֶּנָּהּ</b> וקריין <b>מִמֶּנּוּ</b>. וְלֹא קָם וְלֹא זָע <b>מִמֶּנּוּ</b> <small>(אסתר ה, ט)</small>. וְעַל הֶעָבִים אֲצַוֶּה <b>מֵהַמְטִיר</b> עָלָיו מָטָר <small>(ישעיה ה, ו)</small>, שלא ימטירו עליו. וְהוּא בֶּן בְּלִיַּעַל <b>מִדַּבֵּר</b> <small>(שמואל א' כה, יז)</small>, שלא יחוש לדבר אליו. וְהִשְׁבַּתִּיךְ <b>מִזּוֹנָה</b> <small>(יחזקאל טז, מא)</small>, מהיות זונה. וכן וַיִּמְאָסְךָ <b>מִמֶּלֶךְ</b> <small>(שמואל א, טו, כג)</small>, מהיות מלך. וַיְסִרֶהָ <b>מִגְּבִירָה</b> <small>(מלכים א' טו, יג)</small>, מהיות גבירה. לְכוּ וְנַכְחִידֵם <b>מִגּוֹי</b> <small>(תהלים פג, ו)</small>, מהיות גוי. גַּם <b>מִיּוֹם</b> אֲנִי הוּא <small>(ישעיה מג, יג)</small>, קודם היום כלומר קודם הזמן. בְּצֵל חֶשְׁבֹּון עָמְדוּ <b>מִכֹּחַ</b> נָסִים <small>(ירמיה מח, מה)</small>, כתב רבי יונה <b>מבלי כח</b>. וכן כתב רש"י. ואדוני אבי ז"ל פירש הנסים מפני כח אויביהם עומדים בצל חשבון. <b>בְּמִנִּים</b> וְעוּגָב <small>(תהלים קנ, ד)</small>, כלי מכלי הניגון. והגאון רבינו סעדיה פירש אותו כמו מינים כלומר במינים רבים מכלי הניגון.
<h3>מנה</h3>
וְאַתָּה <b>תִמְנֶה</b> לְךָ חַיִל <small>(מלכים א' כ, כה)</small>, <b>מוֹנֶה</b> מִסְפָּר לַכּוֹכָבִים <small>(תהלים קמז, ד)</small>, <b>וּמָנִיתִי</b> אֶתְכֶם לַחֶרֶב <small>(ישעיה סה, יב)</small>, <b>לִמְנוֹת</b> יָמֵינוּ כֵּן הוֹדַע <small>(תהלים צ, יב)</small>, והוא מקור. ורבי יונה כתב שהוא שם. <b>והנפעל</b> גַּם זַרְעֲךָ <b>יִמָּנֶה</b> <small>(בראשית יג, טז)</small>, לֹא יִסָּפְרוּ וְלֹא <b>יִמָּנוּ</b> <small>(דברי הימים ב' ה, ו)</small>. <b>והשם</b> וְהַמְמַלְאִים <b>לַמְנִי</b> מִמְסָךְ <small>(ישעיה סה, יא)</small>, כמו <b>מִנְיָן</b> כלומר למנין הכוכבים והם שבעה כוכבי לכת. ויש מפרשים שהוא שם כוכב, כלם והדומים להם ענין מנין ומספר. וכתב רבי יהודה בזה הענין <b>הַמָּנֶה</b> יִהְיֶה לָכֶם <small>(יחזקאל מה, יב)</small>. ורבי יונה השיג עליו לדעתו. ואף על פי שיהיה מנה משקל כמו שפירשתי, וכן שְׁלֹשֶׁת <b>מָנִים</b> זָהָב <small>(מלכים א' י, יז)</small>, וְכֶסֶף <b>מָנִים</b> אַלְפַּיִם <small>(נחמיה ז, עא)</small>, אף על פי כן יש בו מנין ידוע. <b>והמנה</b> הוא ששים שקלים, <b>והשקל</b> עשרים גרה, כמו שאמר וְהַשֶּׁקֶל עֶשְׂרִים גֵּרָה עֶשְׂרִים שְׁקָלִים חֲמִשָּׁה וְעֶשְׂרִים שְׁקָלִים עֲשָׂרָה וַחֲמִשָּׁה שֶׁקֶל <b>הַמָּנֶה</b> יִהְיֶה לָכֶם <small>(יחזקאל מה, יב)</small>. ומה שחלק המנה לאלה המשקלים כי כל אחד היה משקל בפני עצמו ובין כולם היה מנה. וכן בכל משקל יש בו מנין ידוע כמה אונקיאות יש בו, וכמה פשוטים יש בו. והנה רבותינו ז"ל זכרו <b>המָנה</b> במקומות בענין משקל שהוא הליטרא, באמרם מנה דבילה. ובמקומות בענין מנין באמרם <small>(כתובות פרק חמישי משנה א. דף נד ע"ב)</small> בתולה גובה מאתים ואלמנה מנה, והוא מאה זוז. והכל אחד, כי לא נקרא המשקל מנה אלא מפני המספר הידוע שבו כי במקומות אלו קורין ליטרא לעשרים זוז. ומזה עֲשֶׂרֶת <b>מֹנִים</b> <small>(בראשית לא, מא)</small>, פירושו פעמים ולפי שהם מנין נאמר בזה הלשון. וענין אחר אֲשֶׁר<b> מִנָּה</b> אֶת מַאֲכַלְכֶם <small>(דניאל א, י)</small>, וְלֵילוֹת עָמָל <b>מִנּוּ</b> לִי <small>(איוב ז, ג)</small>, <b>וַיְמַן</b> י"י דָּג גָּדוֹל <small>(יונה ב, א)</small>, <b>וַיְמַן</b> לָהֶם הַמֶּלֶךְ <small>(דניאל א, ה)</small>. חֶסֶד וֶאֱמֶת <b>מַן</b> יִנְצְרֻהוּ <small>(תהלים סא, ח)</small>, צווי חסר כמו <b>צַו</b> אֶת בְּנֵי יִשְׂרָאֵל <small>(ויקרא כד, ב)</small>, ומשפטו <b>מַנֵּה</b>, כלם ענין הזמנה ומתנה. <b>והשם</b> לְמֹשֶׁה הָיָה <b>לְמָנָה</b> <small>(ויקרא ח, כט)</small>, פירוש מתנה וחלק. <b>מָנָה</b> אַחַת אַפָּיִם <small>(שמואל א' א, ה)</small>, <b>מְנָת</b> שֻׁעָלִים <small>(תהלים סג, יא)</small>, <b>מְנָת</b> חֶלְקִי וְכוֹסִי <small>(תהלים טז, ה)</small>, וּמִשְׁלוֹחַ <b>מָנוֹת</b> <small>(אסתר ט, יט)</small>, אֶת תַּמְרוּקֶיהָ וְאֶת <b>מָנוֹתֶהָ</b> <small>(אסתר ב, ט)</small>, ענין מתנות וחלקים. ובא בתשלומו <b>מְנָיוֹת</b> הַלְוִיִּם <small>(נחמיה יג, י)</small>, <b>מְנָיוֹת</b> הַמְשֹׁרְרִים וְהַשֹּׁעֲרִים <small>(נחמיה יב, מז)</small>. ובתמורת ה<b>יו"ד</b> ב<b>אל"ף</b> <b>מְנָאוֹת</b> הַתּוֹרָה <small>(נחמיה יב, מד)</small>, פירוש חוקי הכהנים שצותה התורה. ובאו סמוכים בקמץ על דרך המוכרת להקל הקריאה כי היו ראוים <b>מְנָיוֹת, מִנְאוֹת</b> ה<b>פ"א</b> בחירק כמו <b>צִדְקוֹת, בִּרְכוֹת</b> בסמוך. ובא השם מבלי <b>ה"א</b> וַיִּקְרְאוּ בֵית יִשְׂרָאֵל אֶת שְׁמוֹ <b>מָן</b> <small>(שמות טז, לא)</small>, <b>וּמַנְךָ</b> לֹא מָנַעְתָּ מִפִּיהֶם <small>(נחמיה ט, כ)</small>, והוא בשקל <b>צַו, קַו</b> לפי שלא ידעו לו שם קראו לו <b>מַן</b>, כלומר מתנה וחלק מאת השם יתברך. וקרוב לזה הענין <b>מְמֻנִּים</b> עַל הַכֵּלִים <small>(דברי הימים א' ט, כט)</small>. אֲשֶׁר <b>מִנָּה</b> שַׂר הַסָּרִיסִים <small>(דניאל א, יא)</small>. תרגום וַיִּפְקֹד שַׂר הַטַּבָּחִים <small>(בראשית מ, ד)</small> <b>וּמַנֵּי רַב קָטוֹלַיָּא</b>.
<h3>מנח</h3>
וַיָּכִינוּ אֶת <b>הַמִּנְחָה</b> <small>(בראשית מג, כה)</small>, אַל תֵּפֶן אֶל <b>מִנְחָתָם</b> <small>(במדבר טז, טו)</small>, המילה הזאת אומרים כי ה<b>מ"ם</b> שרש. ויתכן לומר כי ה<b>מ"ם</b> נוספת ושרשו <b>נָחָה</b> וזהו הקרוב לענין, כי ענין מנחה מענין <b>נָחָה</b> כמו שנקראת גם כן <b>אֲרוּחָה</b> מענין <b>אָרַח</b>. אבל לא נוכל לברר האמת מפני הקבוץ שלא מצאנו במקרא. ולמה שנהגו לקרוא במשנה מנחות בשוא תחת ה<b>מ"ם</b> דומה כי ה<b>מ"ם</b> שרשית. וכן היא הקריאה בפי הכל <b>מְנָחוֹת</b> אם כן ה<b>מ"ם</b> שרש, כמו שתאמר מן <b>גִּבְעָה גְּבָעוֹת</b> כן תאמר מן <b>מִנְחָה מְנָחוֹת</b>. ואם תהיה ה<b>מ"ם</b> נוספת היה ראוי לומר מנחות בחירק תחת ה<b>מ"ם</b> כמו <b>מִצְוָה, מִצְוֹת</b> וכן <b>מַחְתָּה, מַחְתּוֹת</b>. ונקראת עולת הערב מנחה. הַקְטֵר אֶת עֹלַת הַבֹּקֶר וְאֶת <b>מִנְחַת</b> הָעֶרֶב <small>(מלכים ב' טז, טו)</small>, מַשְׂאַת כַּפַּי <b>מִנְחַת</b> עָרֶב <small>(תהלים קמא, ב)</small>, וַיְהִי בַּעֲלוֹת <b>הַמִּנְחָה</b> וַיִּגַּשׁ אֵלִיָּהוּ הַנָּבִיא <small>(מלכים א' יח, לו)</small>, פירוש בעת עלות המנחה. וכן אמר לעולת הבקר מנחה. וַיְהִי בַבֹּקֶר כַּעֲלוֹת <b>הַמִּנְחָה</b> <small>(מלכים א' ג, כ)</small>, בשעה שמקריבין מנחת הבקר. וכן נקראת תפלת המנחה לפי שהיא בעת עלות המנחה בערב. והוא עת נטות השמש. וַאֲנִי ישֵׁב מְשׁוֹמֵם עַד <b>לְמִנְחַת</b> הָעָרֶב <small>(עזרא ט, ד)</small>, <b>וּבְמִנְחַת</b> הָעֶרֶב קַמְתִּי מִתַּעֲנִיתִי <small>(עזרא ט, ה)</small>.
<h3>מנע</h3>
אֲשֶׁר <b>מָנַע</b> מִמֵּךְ פְּרִי בָטֶן <small>(בראשית ל, ב)</small>, <b>מְנָעֲךָ</b> י"י מִכָּבוֹד <small>(במדבר כד, יא)</small>, בַּל <b>מָנַעְתָּ</b> סֶּלָה <small>(תהלים כא, ג)</small>, כִּי לֹא <b>יִמְנָעֵנִי</b> מִמֶּךָּ <small>(שמואל ב' יג, יג)</small>, <b>וָאֶמְנַע</b> נַהֲרוֹתֶיהָ וַיִּכָּלְאוּ מַיִם רַבִּים <small>(יחזקאל לא, טו)</small>, <b>מֹנֵעַ</b> בָּר יִקְּבֻהוּ לְאוֹם <small>(משלי יא, כו)</small>, <b>מִנְעִי</b> רַגְלֵךְ מִיָּחֵף <small>(ירמיה ב, כה)</small>, אַגִּיד לָכֶם לֹא <b>אֶמְנַע</b> מִכֶּם דָּבָר <small>(ירמיה מב, ד)</small>, לֹא <b>יִמְנַע</b> טוֹב לַהֹלְכִים בְּתָמִים <small>(תהלים פד, יב)</small>, <b>וְיִמְנָעֶנָּה</b> בְּתוֹךְ חִכּוֹ <small>(איוב כ, יג)</small>. <b>והנפעל</b> כִּי <b>נִמְנַע</b> מִבֵּית אֱלֹהֵיכֶם <small>(יואל א, יג)</small>, אַל נָא <b>תִמָּנַע</b> מֵהֲלֹךְ אֵלָי <small>(במדבר כב, טז)</small>, <b>וְיִמָּנַע</b> מֵרְשָׁעִים אוֹרָם <small>(איוב לח, טו)</small>, <b>וַיִּמָּנְעוּ</b> רְבִבִים <small>(ירמיה ג, ג)</small>, ענין המניעה ידוע.
<h3>מנר</h3>
<b>כִּמְנוֹר</b> אֹרְגִים <small>(שמואל א' יז, ז)</small>, הוא העץ שמקפל עליו האורג את הבגד. ויתכן כי שרש המלה <b>נוּר</b> מן <b>נִירוּ</b> לָכֶם נִיר <small>(ירמיה ד, ג)</small>, וכן תרגום <b>עֹל</b> <small>(במדבר יט, ב)</small> <b> נִירָא</b>. והעץ ההוא דומה לעץ העול. ויונתן תרגם <b>כְּאַכְסָן דְגַרְדָאִין</b>. וכן תרגום יונתן הַיְתַד הָאֶרֶג <small>(שופטים טז, יד)</small>.
<h3>מסס</h3>
<b>כִּמְסֹס</b> נֹסֵס <small>(ישעיה י, יח)</small>. <b>לַמָּס</b> מֵרֵעֵהוּ חָסֶד <small>(איוב ו, יד)</small>, והוא <b>תאר</b> במקום נפעל. או יהיה תאר יוצא. <b>והשם</b> וּבַחוּרָיו <b>לָמַס</b> יִהְיוּ <small>(ישעיה לא, ח)</small>. <b>והפעל הכבד</b> [הִפְעִיל] <b>הֵמַסּוּ</b> אֶת לְבָבֵנוּ <small>(דברים א, כח)</small>. <b>והנפעל</b> וְחַם הַשֶּׁמֶשׁ <b>וְנָמָס</b> <small>(שמות טז, כא)</small>, <b>וְנָמַסּוּ</b> הֶהָרִים <small>(מיכה א, ד)</small>, <b>וַיִּמַּס</b> לְבַב הָעָם <small>(יהושע ז, ה)</small>, <b>וַיִּמַּסּוּ</b> אֱסוּרָיו <small>(שופטים טו, יד)</small>. וְהוּא גַם בֶּן חַיִל אֲשֶׁר לִבּוֹ כְּלֵב הָאַרְיֵה <b>הִמֵּס יִמָּס</b> <small>(שמואל ב' יז, י)</small>, פירש הפסוק אדוני אבי ז"ל כן אמר חושׁי לֹא טוֹבָה הָעֵצָה אֲשֶׁר יָעַץ אֲחִיתֹפֶל בַּפַּעַם הַזֹּאת <small>(שמואל ב' יז, ז)</small>, כי מה שאמר וְהִכֵּיתִי אֶת הַמֶּלֶךְ לְבַדּוֹ <small>(שמואל ב' יז, ב)</small>, אביך איש מלחמה ולא ילין את העם, ומה שאמר וְהוּא יָגֵעַ וּרְפֵה יָדַיִם <small>(שם)</small> והחרדתי אותו עם כל העם אשר אתו זה לא יתכן, כי אתה ידעת אותו ואת אנשיו כי גבורים המה ומרי נפש כדוב שכול בשדה, והנם נחבאים באתה הפחתים או באחד המקומות והיה כנפול מחנה ישראל בתחלה כלומר הראשונים שיפלו בהם יצא הוא מן המחבואים והגבורים אשר אתו. ואמר הָיְתָה מַגֵּפָה <small>(שם)</small> פירוש ויקראו הם אנשי דוד היתה מגפה בעם אשר אחרי אבשלום כלומר רדפו אחריהם כי היתה המגפה בהם ונתנם י"י בידינו, והוא גם בן חיל פירוש ושמע השומע קולם, והוא השומע אפילו יהיה בן חיל ולבו כלב האריה המס ימס לקולם, ולמה? כי יודע ישראל כי גבור אביך ובני חיל אשר אתו. <b>והשם</b> <b>תֶּמֶס</b> יַהֲלֹךְ <small>(תהלים נח, ט)</small>, וה<b>תי"ו</b> נוספת והוא בשקל <b>תֶּבֶל</b> עָשׂוּ <small>(ויקרא כ, יב)</small>. וב<b>ה"א</b> נוספת כִּקְדֹחַ אֵשׁ <b>הֲמָסִים</b> <small>(ישעיה סד, א)</small>, היתה ראויה ה<b>סמ"ך</b> להדגש לחסרון הכפל, ופירושו האש הממסס כל דבר. והאחד ממנו <b>הָמָס</b> כמו <b>חָמָס</b>. ופירש רבי יונה <b>לַמָּס מֵרֵעֵהוּ חָסֶד</b>, פעל יוצא. והנכון שהוא <b>עומד</b>. וכן פירושו אומר על מה שאמר למעלה בהתרעמו על חביריו אמר בעבור מי שהוא נמס ונמק ביסורין יותר מרעהו אומרים עליו כי חסד ויראת שדי יעזוב ועל כן באו עליו היסורין. הָיְתָה <b>לָמַס</b> <small>(איכה א, א)</small>, <b>לְמַס</b> עֹבֵד <small>(בראשית מט, טו)</small>, שָׂרֵי <b>מִסִּים</b> <small>(שמות א, יא)</small>, ידוע. <b>מִסַּת</b> נִדְבַת יָדְךָ <small>(דברים טו, י)</small>, תרגום דֵּי מַחְסֹרוֹ <small>(דברים טו, ח)</small> <b>כְּמִסַּת חֶסְרוֹנֵהּ</b>.
<h3>מסה</h3>
<b>הִמְסִיו</b> אֶת לֵב הָעָם <small>(יהושע יד, ח)</small>, כמו שַׁבְּלוּל <b>תֶּמֶס</b> יַהֲלֹךְ <small>(תהלים נח, ט)</small>, בְּדִמְעָתִי עַרְשִׂי <b>אַמְסֶה</b> <small>(תהלים ו, ז)</small>, <b>וַתֶּמֶס</b> כָּעָשׁ חֲמוּדוֹ <small>(תהלים לט, יב)</small>, ענינם כענין <b>מָסַס</b> וידוע. וכתב רבי יהודה כי <b>הִמְסִיו</b> בא על דרך ארמית אִשְׁתִּיו חַמְרָא <small>(דניאל ה, ג)</small>. וכן עשו כָּל תַּגְמוּלוֹהִי עָלָי <small>(תהלים קטז, יב)</small> שנהגו בו על דרך <b>יְדוֹהִי</b> ו<b>רַגְלוֹהִי</b>, כי על דרך לשון עברי היה משפטו על דרך השלם <b>הִמְסִיוּ</b> בשרק ה<b>ו"ו</b> כמו נָטָוֻי [<b>נָטָיוּ</b>] רַגְלָי <small>(תהלים עג, ב)</small>, וכבר כתבנו דקדוקו בחלק הדקדוק בשרשו.
<h3>מסך</h3>
<b>מָסַךְ</b> בְּקִרְבָּהּ רוּחַ עִוְעִים <small>(ישעיה יט, יד)</small>, ענין תערובות ובלבול. וכן בענין המזג שהוא תערובת המים עם היין <b>מָסְכָה</b> יֵינָהּ <small>(משלי ט, ב)</small>, וּשְׁתוּ בְּיַיִן <b>מָסָכְתִּי</b> <small>(משלי ט, ה)</small>. <b>והשם</b> מָלֵא <b>מֶסֶךְ</b> <small>(תהלים עה, ט)</small>, בשש נקודות. ומשקל אחר לַחְקוֹר <b>מִמְסָךְ</b> <small>(משלי כג, ל)</small>, לַמְנִי <b>מִמְסָךְ</b> <small>(ישעיה סה, יא)</small>. וכתב רבי יונה בזה השרש באחד מהפנים כָּל אֶבֶן יְקָרָה <b>מְסֻכָתֶךָ</b> <small>(יחזקאל כח, יג)</small>, כלומר מתערבת עמך. והנכון כי הוא משרש <b>שֹוךְ</b> מענין הָסֵר <b>מְשׂוּכָּתוֹ</b> <small>(ישעיה ה, ה)</small>, ואף על פי שזה ב<b>סמ"ך</b> וזה ב<b>שי"ן</b> אחד הם, כלומר גדרתך היא מאבנים יקרות.
<h3>מסר</h3>
<b>לִמְסָר</b> מַעַל בַּי"י <small>(במדבר לא, טז)</small>. <b>והנפעל</b> <b>וַיִּמָּסְרוּ</b> מֵאַלְפֵי יִשְׂרָאֵל <small>(במדבר לא, ה)</small>, ענינם ענין הנתינה בכל לב והתשומה ברשות אחר הן בדבר מדברים הן בגוף האדם עצמו. ורבותינו ז"ל הרגילו הרבה בזה הענין נתינה האדם עצמו בכל לב במקום סכנה באמרם <small>(ברכות כ ע"א)</small> כמוסר עצמו למיתה, ראשונים שהיו מוסרים עצמן על קדושת השם וזולתם הרבה. וכן אמרו במשנה ו' <small>(אבות פרק א, משנה א)</small> משה קבל תורה מסיני ומסרה ליהושע. ותרגום וַיִּתְּנֵהוּ י"י אֱלֹהֵינוּ <small>(דברים ב, לג)</small> <b>וּמָסְרֵהּ</b>, ותרגום אֲשֶׁר מִגֵּן צָרֶיךָ בְּיָדֶךָ <small>(בראשית יד, כ)</small> <b>דִּמְסַר סָנְאָיךְ</b>.
<h3>מעד</h3>
וְלֹא <b>מָעֲדוּ</b> קַרְסֻלָּי <small>(שמואל ב' כב, לז)</small>, לֹא <b>תִמְעַד</b> אֲשֻׁרָיו <small>(תהלים לז, לא)</small>, וּבַי"י בָּטַחְתִּי לֹא <b>אֶמְעָד</b> <small>(תהלים כו, א)</small>. <b>והפעל הכבד</b> [הִפְעִיל] וּמָתְנֵיהֶם תָּמִיד <b>הַמְעַד</b> <small>(תהלים סט, כד)</small>. ויש מפרשים מזה <b>וְהַעֲמַדְתָּ</b> לָהֶם כָּל מָתְנָיִם <small>(יחזקאל כט, ז)</small>, על דרך ההפוך. <b>והתאר</b> לנקבה משלא נזכר פועלו מהדגוש וְרֶגֶל <b>מוּעָדֶת</b> <small>(משלי כה, יט)</small>. [או יהיה השורק תחת החולם ויהיה פועלת מהקל]. <b>והשם</b> נָכוֹן <b>לְמוֹעֲדֵי</b> רָגֶל <small>(איוב יב, ה)</small>, כלם ענין השמטת הגוף לנפול. ותרגום וְלֹא מָעֲדוּ <b>קַרְסֻלָּי</b> <small>(שמואל ב' כב, לז)</small> <b>וְלָא אִזְדַעְזְעָא רְכוּבָתִי</b>.
<h3>מעה</h3>
<b>מֵעַי מֵעַי</b> אֹחִולָה [אוֹחִילָה] <small>(ירמיה ד, יט)</small>, עַל כֵּן<b> מֵעַי</b> לְמוֹאָב כַּכִּנּוֹר יֶהֱמוּ <small>(ישעיה טז, יא)</small>, <b>מִמְּעֵי</b> הַדָּגָה <small>(יונה ב, ב)</small>, וְצֶאֱצָאֵי מֵעֶיךָ <b>כִּמְעוֹתָיו</b> <small>(ישעיה מח, יט)</small>, האחד מהם <b>מְעִי</b> בפלס <b>כְּלִי, פְּרִי, שְׁבִי</b>, אבל <b>כִּמְעוֹתָיו</b> הוא ממשקל אחר האחד ממנו <b>מָעָה</b>, ופירושו <b>וְצֶאֱצָאֵי מֵעֶיךָ</b> כצאצאי מעי הים והם הדגים. ואמר כן על דרך וְיִדְגּוּ לָרֹב בְּקֶרֶב הָאָרֶץ <small>(בראשית מח, טז)</small>. ומעים ידוע בדברי רבותינו ז"ל <small>(חולין ט ע"א)</small> בא זאב ונטל את בני מעים. והוא כולל האברים הפנימים הריאה והלב והכבד והדקים, ונהגו קריאתם <b>מֵעַיִם</b> בלשון שנים מפני הדקים שהן כפולים ומסובבין. וכן הריאה היא שתי ערוגות. ומה שאמר הָמוּ מֵעַי לוֹ <small>(ירמיה לא, יט)</small>, הֲמוֹן <b>מֵעֶיךָ</b> וְרַחֲמֶיךָ <small>(ישעיה סג, טו)</small>, הוא אומר על הלב שהוא בעל המחשבה ולו תכון ההמיה וזולתו וכן רבים. וְתוֹרָתְךָ בְּתוֹךְ <b>מֵעָי</b> <small>(תהלים מ, ט)</small>, כאילו אמר בתוך לבי, כי הלב הוא מכלל המעים. ואמר המו <b>מֵעַי</b> בלשון רבים לפי שהלב עקר המעים תלה המעים בו כי הוא עקר חיי הגוף אף כי האברים הפנימים הסמוכים אליו. אבל <b>מֵעַי</b> חֳמַרְמָרוּ <small>(איכה א, כ)</small>, יתכן על הלב כמו שאמר נֶהְפַּךְ לִבִּי בְּקִרְבִּי <small>(שם)</small>. ויתכן על הדקין ועל שאר המעים כאילו נעכרו ונשחתו. ומה שאמר <b>מֵעָיו</b> עֶשֶׁת שֵׁן <small>(שיר השירים ה, יד)</small>, אומר על הבטן, ולפי שהמעים מבפנים לבטן קרא לבטן מעים. וכן תרגום <b>בְּבִטְנָהּ</b> <small>(בראשית כה, כד)</small> <b>בִּמְעָהָא</b>. ויש מפרשים <b>כִּמְעוֹתָיו</b> על אבני החול לפי שבהם אבנים קטנות דמות המעות הנזכרים בדברי רבותינו ז"ל <small>(בבא מציעא מו ע"ב)</small> מעות קונות, וזולת זה הרבה מה שזכרו בזכר המטבע. וכן תרגם יונתן <b>כִּפְרוֹדוֹהִי</b> והם אבני החול שהם פרודות קטנות.
<h3>מעט</h3>
הוֹן מֵהֶבֶל <b>יִמְעָט</b> <small>(משלי יג, יא)</small>, אַל <b>יִמְעַט</b> לְפָנֶיךָ <small>(נחמיה ט, לב)</small>, וְהִרְבִּתִים וְלֹא <b>יִמְעָטוּ</b> <small>(ירמיה ל, יט)</small>. <b>והשם מְעַט</b> מַיִם בַּכְּלִי <small>(מלכים א' יז, י)</small>, הֲלֹא <b>מְעַט</b> יָמַי יַחֲדָל <small>(איוב י, כ)</small>, <b>כִּמְעַט</b> שָׁכַב <small>(בראשית כו, י)</small>, <b>כִּמְעַט</b> נָטָוֻי [נָטָיוּ] רַגְלָי <small>(תהלים עג, ב)</small>. <b>הַמְעַט</b> מִכֶּם <small>(במדבר טז, ט)</small>. אבל לְמִקְדָּשׁ <b>מְעַט</b> <small>(יחזקאל יא, טז)</small>, הוא תואר כי למקדש קמוץ ואיננו סמוך ומעט תאר לו. וכן הקבוץ יִהְיוּ יָמָיו <b>מְעַטִּים</b> <small>(תהלים קט, ח)</small>, עַל כֵּן יִהְיוּ דְבָרֶיךָ <b>מְעַטִּים</b> <small>(קהלת ה, א)</small>. ומשקל אחר <b>השם</b> וּלְפִי <b>מְעֹט</b> הַשָּׁנִים <small>(ויקרא כה, טז)</small>, או הוא מקור. <b>והפעל הכבד</b> [הִפְעִיל] <b>וְהִמְעַטְתִּים</b> לְבִלְתִּי רְדוֹת בַּגּוֹיִם <small>(יחזקאל כט, טו)</small>, <b>וְהִמְעִיטָה</b> אֶתְכֶם <small>(ויקרא כו, כב)</small>, <b>תַּמְעִיט</b> מִקְנָתוֹ <small>(ויקרא כה, טז)</small>, פֶּן <b>תַּמְעִטֵנִי</b> <small>(ירמיה י, כד)</small>, הַמַּרְבֶּה <b>וְהַמַּמְעִיט</b> <small>(שמות טז, יז)</small>. <b>וכבד אחר</b> [פִּעֵל] וּבָטְלוּ הַטֹּחֲנוֹת כִּי <b>מִעֵטוּ</b> <small>(קהלת יב, ג)</small>, והוא יוצא כמשפטו. ופירוש כי מעמו הטחינה כלומר שלא יוכלו השנים לשחוק ולכסום המאכל כי אם מעט.
<h3>מעך</h3>
<b>וּמָעוּךְ</b> וְכָתוּת <small>(ויקרא כב, כד)</small>. <b>ושלא נזכר פועלו</b> [פֻּעַל] שָׁמָּה <b>מֹעֲכוּ</b> שְׁדֵיהֶן <small>(יחזקאל כג, ג)</small>, ענינם ענין העשוי בענין הסחיטה. ופירוש <b>מָעוּךְ</b> שביציו מועכין ביד. וַחֲנִיתוֹ <b>מְעוּכָה</b> בָאָרֶץ <small>(שמואל א' כו, ז)</small>, פירושו תקועה.
<h3>מעל</h3>
<b>מָעַל מַעַל</b> בַּחֵרֶם <small>(יהושע כב, כ)</small>, מעל האחרון שהוא פתוח כולו ומלעיל הוא שם. וגם הראשון הוא מלעיל מפני סמיכותו לשם שהוא מלעיל. אבל הראשון הוא חציו קמוץ שהוא פעל עבר. ורבי יהודה כתב כי הראשון מלרע ולא מצאנוהו אנחנו כן בספרים המדוייקים. <b>וּמָעֲלָה מַעַל</b> בַּי"י <small>(ויקרא ה, כא)</small>, כִּי <b>תִמְעֹל מַעַל</b> <small>(ויקרא ה, טו)</small>, בְּמִשְׁפָּט לֹא <b>יִמְעַל</b> פִּיו <small>(משלי טז, י)</small>, כִּי הִפְרִיעַ בִּיהוּדָה וּמָעוֹל מַעַל בַּי"י <small>(דברי הימים ב' כח, יט)</small>, <b>וּמָעוֹל</b> הוא<b> מקור</b>. ואפשר שהוא פעל עבר בשקל וְלֹא יָכֹל יוֹסֵף <small>(בראשית מה, א)</small>, כאשר כתב רבי יונה, ענינם הכחש והשקר. חֹשֶׁן וְאֵפוֹד <b>וּמְעִיל</b> <small>(שמות כח, ד)</small>, <b>וּמְעִיל</b> קָטֹן תַּעֲשֶׂה לּוֹ אִמּוֹ <small>(שמואל א' ב, יט)</small>, כִּי כֵן תִּלְבַּשְׁןָ בְּנוֹת הַמֶּלֶךְ הַבְּתוּלֹת <b>מְעִילִים</b> <small>(שמואל ב' יג, יח)</small>, הוא לבוש נכבד. אבל <b>מְעִילִים</b> הנזכרים הנה אינן כתכונת המעיל הכתוב בתורה, כי זה היה כתכונת הכתונת כמו שאמר וְעָלֶיהָ כְּתֹנֶת פַּסִּים <small>(שם)</small>. ויונתן תרגם מעילים <b>כַּרְדוּטִין</b>, [וכן תרגום אֵפוֹד בָּד <small>(שמואל א' ב, יח)</small> <b>כַּרְדוּט דְבוּץ</b>].
<h3>מען</h3>
<b>לְמַעַן</b> אֲשֶׁר יָבִיאוּ בְּנֵי יִשְׂרָאֵל <small>(ויקרא יז, ה)</small>, <b>לְמַעַן</b> אֲנַסֶּנּוּ <small>(שמות טז, ד)</small>, <b>לְמַעֲנִי וּלְמַעַן</b> דָּוִד עַבְדִּי <small>(ישעיה לז, לה)</small>, לֹא <b>לְמַעַנְכֶם</b> אֲנִי עֹשֶׂה <small>(יחזקאל לו, כב)</small>, ענינם בעבור. ופירוש כִּי עִמְּךָ הַסְּלִיחָה <b>לְמַעַן</b> תִּוָּרֵא <small>(תהלים קל, ד)</small>, לפי שידעו בני אדם כי בידך כח העונש וידעו כי עמך הסליחה הנה אם חטאו ישובו אליך ויראו ממך שלא יוסיפו לחטוא כדי שלא תענישם ואם ישובו תסלח להם. וכבר כתבתי פירוש הפסוק בשרש <b>יָרֵא</b> פירוש אחר. וה<b>למ"ד</b> ב<b>לְמַעַן</b> כמו <b>בי"ת</b> <b>בַּעֲבוֹר</b>. ולא יתכן לומר אותם מבלי ה<b>למ"ד</b> ומבלי ה<b>בי"ת</b>. ויתכן לומר כי שרש למען <b>עָנָה</b> כי פירושו כמו ענין שהוא הסיבה והעילה.
<h3>מער</h3>
<b>בַּמְּעָרָה</b> אֲשֶׁר בִּשְׂדֵה הַמַּכְפֵּלָה <small>(בראשית מט, ל)</small>, אֶל <b>מְעָרַת</b> עֲדֻלָּם <small>(שמוא'ל א' כב, א)</small>, וְאֶת <b>הַמְּעָרוֹת</b> וְאֶת הַמְּצָדוֹת <small>(שופטים ו, ב)</small>, חפירות תחת הארץ. והביא רבי יונה בשרש הזה <b>כְּמַעַר</b> אִישׁ וְלֹיוֹת סָבִיב <small>(מלכים א' ז, לו)</small>, <b>מִמַּעֲרֵה</b> גָבַע <small>(שופטים כ, לג)</small>, והנני עתיד לפרשם בשרש <b>עָרָה</b> בעזרת האל.
<h3>מץ</h3>
<b>מַצָּה</b> תִהְיֶה <small>(ויקרא ב, ה)</small>, ה<b>ה"א</b> לנקבה, <b>מַצּוֹת</b> תֹּאכֵלוּ <small>(שמות יב, טו)</small>, ידוע. ורבי יונה הביאו בזה השרש כמשפטו באלו המלות הספקיות. ואפשר ששרש המילה הזאת <b>נָצָה</b> כמו <b>מַסָּה</b> ומריבה או יהיה שרשה <b>מָצַץ</b>.
<h3>מצץ</h3>
לְמַעַן <b>תָּמֹצּוּ</b> וְהִתְעַנַּגְתֶּם מִזִּיז כְּבוֹדָהּ <small>(ישעיה סו, יא)</small>, ענין המציצה ידוע. וככר כתבתי כִּי אָפֵס <b>הַמֵּץ</b> <small>(ישעיה טז, ד)</small> בשרש <b>מיץ</b>.
<h3>מצא</h3>
<b>מָצָא</b> חֵן בַּמִּדְבָּר <small>(ירמיה לא, ב)</small>, וְלֹא <b>מָצְאָה</b> הַיּוֹנָה מָנוֹחַ <small>(בראשית ח, ט)</small>, אִם הַגֵּד תַּגִּידוּ אוֹתָהּ לִי שִׁבְעַת יְמֵי הַמִּשְׁתֶּה <b>וּמְצָאתֶם</b> <small>(שופטים יד, יב)</small>, וַיֹּאמֶר לֹא <b>מְצָאתִיהָ</b> <small>(בראשית לח, כב)</small>. <b>בְּמֹצַאֲכֶם</b> אֹתוֹ <small>(בראשית לב, כ)</small>, נמשך טעמו להרחיב על ה<b>אל"ף</b>. כי מֹצְאִי מָצָא חיים <small>(משלי ח, לה)</small>, כִּי חַיִּים הֵם <b>לְמֹצְאֵיהֶם</b> <small>(משלי ד, כב)</small>, וִישָׁרִים <b>לְמֹצְאֵי</b> דָעַת <small>(משלי ט, ט)</small>, <b>וּמוֹצֶא</b> אֲנִי מַר מִמָּוֶת <small>(קהלת ז, כו)</small>. אֵין בְּשׂוֹרָה <b>מֹצֵאת</b> <small>(שמואל ב' יח, כב)</small>, נחה ה<b>אל"ף</b> <b>כְּמוֹצְאֵת</b> שָׁלוֹם <small>(שיר השירים ח, י)</small>, בהראות ה<b>אל"ף</b> בתנועתה. ופירוש אין בשורה מוצאת אין הבשורה מוצאת לך מקום עתה שתבשר היום הזה. ויונתן תרגום <b>וְלָךְ לֵית בְּסוֹרָא מִתְיְהַב</b>. <b>מְצָא</b> נָא אֶת הַחִצִּים <small>(שמואל א' כ, לו)</small>, <b>וּמְצָא</b> חֵן וְשֵׂכֶל טוֹב <small>(משלי ג, ד)</small>, <b>מָצָאתָ</b> חֵן בְּעֵינָי <small>(שמות לג, יב)</small>, <b>וּמִצְאוּ</b> מַרְגּוֹעַ לְנַפְשְׁכֶם <small>(ירמיה ו, טז)</small>. וַהֲצֵרֹתִי לָהֶם לְמַעַן <b>יִמְצָאוּ</b> <small>(ירמיה י, יח)</small>, פירוש למען ימצאו צרות רבות ויאמר כל אחד אוֹי לִי עַל שִׁבְרִי וגו' <small>(שם)</small>. ועוד אני עתיד לפרשו בשרש <b>צוּר</b>. אֵת כָּל <b>הַמֹּצְאוֹת</b> אוֹתָם <small>(יהושע ב, כג)</small>, פירוש הקורות המוצאות אותם. אִם אֶת כָּל דְּגֵי הַיָּם יֵאָסֵף לָהֶם <b>וּמָצָא</b> לָהֶם <small>(במדבר יא, כב)</small>, פירוש ונמצא להם. או יהיה פירושו ויספיק להם. ופירש בו אדוני אבי ז"ל כן, כי כאשר התאוו תאוה צאן ובקר היה להם הרבה, אך לא היו יכולים לאכול ממנו עד שיביאוהו לפתח אהל מועד בעבור זריקת הדם והקטר חלבים ואימורים כמו שכתוב אִישׁ אִישׁ מִבְּנֵי יִשְׂרָאֵל וגו' <small>(ויקרא יז, ג - ה)</small>. ועוד אם לא היו בני בשר ביתו טהורים לא יאכלו ממנו כמו שכתוב אֲשֶׁר תֹּאכַל בָּשָׂר מִזֶּבַח הַשְּׁלָמִים אֲשֶׁר לַי"י וְטֻמְאָתוֹ עָלָיו וְנִכְרְתָה <small>(ויקרא יז, ג ז, כ)</small>, אמר משה אם צאן ובקר ישחט להם שיוכלו לשחוט בכל מקום ומצא להם, באמת יספיק להם, כי הרבה צאן ובקר להם, וכן אם את כל דגי הים יאסף להם יספיק להם אבל אם זה לא יהיה איך יאכלו בשר שיספיק להם? ענהו הקדוש ברוך הוא הֲיַד י"י תִּקְצָר <small>(במדבר יא, כג)</small>, אני אתן להם בשר שיספיק להם זולת צאן ובקר ודגים. וכן <b>הנפעל</b> בענין הספוק וְאֶל אֶרֶץ גִּלְעָד וּלְבָנוֹן אֲבִיאֵם וְלֹא <b>יִמָּצֵא</b> לָהֶם <small>(זכריה י, י)</small>, אף על פי כן לא ימלט מזה הענין. אֵת כָּל הַתְּלָאָה אֲשֶׁר<b> מְצָאָתַם</b> בַּדֶּרֶךְ <small>(שמות יח, ח)</small>, <b>וּמְצָאֻהוּ</b> רָעוֹת רַבּוֹת <small>(דברים לא, יז)</small>, <b>וּמְצָאָנוּ</b> עָווֹן <small>(מלכים ב' ז, ט)</small>, הָאֱלֹהִים <b>מָצָא</b> אֶת עֲוֹן עֲבָדֶיךָ <small>(בראשית מד, טז)</small>, וְלֹא <b>מָצְאוּ</b> לָהֶם כֵּן <small>(שופטים כא, יד)</small>, וְאִם לֹא <b>מָצְאָה</b> יָדוֹ <small>(ויקרא כה, כח)</small>. <b>והשם</b> עַל זֹאת יִתְפַּלֵּל כָּל חָסִיד אֵלֶיךָ לְעֵת <b>מְצֹא</b> <small>(תהלים לב, ז)</small>, והפירוש על דרך דִּרְשׁוּ י"י <b>בְּהִמָּצְאוֹ</b> <small>(ישעיה נה, ו)</small>, <b>והנפעל</b> וְלֹא <b>נִמְצָא</b> חֶרֶב וַחֲנִית <small>(שמואל א' יג, כב)</small>, כִּי <b>נִמְצְאוּ</b> בְעַמִּי <small>(ירמיה ה, כו)</small>, כָּל <b>נִמְצָאַיִךְ</b> אֻסְּרוּ יַחְדָּו <small>(ישעיה כב, ג)</small>, פירוש הנמצאים בך. <b>הַנִּמְצְאִים</b> בְּשׁוּשַׁן <small>(אסתר ד, טז)</small>, בשוא הצרי במשקל אַתֶּם <b>נִטְמְאִים</b> <small>(יחזקאל כ, ל)</small>, <b>נֶחְבְּאִים</b> בַּמְּעָרָה <small>(יהושע י, יז)</small>, אֲשֶׁר <b>יִמָּצֵא</b> אִתּוֹ <small>(בראשית מד, י)</small>, אם <b>הִמָּצֵא תִמָּצֵא</b> בְיָדוֹ <small>(שמות כב, ג)</small>, לֹא <b>יִמָּצֵא</b> לָנוּ הָהָר <small>(יהושע יז, טז)</small>, רצה לומר לא יספיק. <b>והפעל הכבד</b> [הִפְעִיל] וּכְאֹרַח אִישׁ <b>יַמְצִאֶנּוּ</b> <small>(איוב לד, יא)</small>, וְהִנֵּה אָנֹכִי <b>מַמְצִיא</b> אֶת הָאָדָם אִישׁ בְּיַד רֵעֵהוּ וּבְיַד מַלְכּוֹ <small>(זכריה יא, ו)</small>, וְלֹא <b>הִמְצִיתִךָ</b> בְּיַד דָּוִד <small>(שמואל ב' ג, ח)</small>, בא על דרך בעלי ה<b>ה"א</b> בתמורת ה<b>אל"ף</b> ב<b>ה"א</b> כמשפט. וְאֶת הָעֹלָה <b>הִמְצִיאוּ</b> אֵלָיו לִנְתָחֶיהָ <small>(ויקרא ט, יג)</small>, כולם ענין המציאה והוא כענין הזמנה. ולפי הענין הזה נוכל לפרש אֵין בְּשׂוֹרָה <b>מֹצֵאת</b> <small>(שמואל ב' יח, כב)</small>, מזדמנת, כלומר לא יזדמן לך שכר בזאת הבשורה.
<h3>מצד</h3>
וְדָוִד אָז <b>בַּמְּצוּדָה</b> <small>(דברי הימים א' יא, טז)</small>, וַיִּלְכֹּד דָּוִיד אֶת <b>מְצֻדַת</b> צִיּוֹן <small>(דברי הימים א' א' יא,. וְכָל צֹבֶיהָ <b>וּמְצֹדָתָהּ</b> <small>(ישעיה כט, ז)</small>, בחולם, ופירושו כל הצובאים והבונים עליה מצודות ללכדה. י"י סַלְעִי <b>וּמְצוּדָתִי</b> <small>(תהלים יח, ג)</small>, וַיֵּשֶׁב דָּוִד <b>בַּמְּצֻדָה</b> <small>(שמואל ב' ה, ט)</small>, עַל שֶׁן סֶלַע <b>וּמְצוּדָה</b> <small>(איוב לט, כח)</small>. והקבוץ לְבֵית<b> מְצוּדוֹת</b> <small>(תהלים לא, ג)</small>, ומבלי ה<b>ה"א</b> וַיֵּשֶׁב דָּוִיד <b>בַּמְצָד</b> <small>(דברי הימים א' יא, ז)</small>, הוקל ה<b>מ"ם</b> כ<b>מ"ם</b> לַמְנִי מִמְסָךְ <small>(ישעיה סה, יא)</small>, כי היו ראויות להדגש כמשפט. והקבוץ בלשון נקבות וְאֶת הַמְּעָרוֹת וְאֶת <b>הַמְּצָדוֹת</b> <small>(שופטים ו, ב)</small>, בַּמִּדְבָּר <b>בַּמְּצָדוֹת</b> <small>(שמואל א' כג, יד)</small>, יְבִאֻהוּ <b>בַּמְּצָדוֹת</b> <small>(יחזקאל יט, ט)</small>. וכן בא בסמוך <b>מְצָדוֹת</b> סְלָעִים מִשְׂגַּבּוֹ <small>(ישעיה לג, טז)</small>, <b>בִּמְצָדוֹת</b> עֵין גֶּדִי <small>(שמואל א' כד, א)</small>, ומשקל אחר וּבָנָה עָלֶיהָ <b>מְצוֹדִים</b> גְּדֹלִים <small>(קהלת ט, יד)</small>, כל אלו והדומים להם הם ענין המגדלים הגבוהים והסלעים הרמים. ומה שאמר וַיִּשְׁמַע דָּוִד וַיֵּרֶד אֶל <b>הַמְּצוּדָה</b> <small>(שמואל ב' ה, יז)</small>, נראה כי היה בסלע ההוא מערה כי ימצאו מערות הרבה בסלעים. או המקום שהיה דוד דר בו היה גבוה מהמצודה וכן וַיַּעֲלוּ אֹתָם עֵמֶק עָכוֹר <small>(יהושע ז, כד)</small>, <b>וְיָרַדְתִּי</b> עַל הֶהָרִים <small>(שופטים יא, לז)</small>, כמו שפירשנו ואין וירד כמו ויעלה כאשר חשב רבי יונה, כי לא מצאנו שתי מילות במקרא זה הפך זה וזה כנגד זה שיעשו שלום ביניהם פעם אחת ויעלה זה אצל זה או ירד זה אצל זה.
<h3>מצה</h3>
שָׁתִית <b>מָצִית</b> <small>(ישעיה נא, יז)</small>, אַךְ שְׁמָרֶיהָ<b> יִמְצוּ</b> יִשְׁתּוּ <small>(תהלים עה, ט)</small>, <b>וַיִּמֶץ</b> טַל מִן הַגִּזָּה <small>(שופטים ו, לח)</small>. <b>והנפעל</b> <b>וְנִמְצָה</b> דָמוֹ <small>(ויקרא א, טו)</small>, <b>יִמָּצֵה</b> אֶל יְסוֹד הַמִּזְבֵּחַ <small>(ויקרא ה, ט)</small>. וּמֵי מָלֵא<b> יִמָּצוּ</b> לָמוֹ <small>(תהלים עג, י)</small>, פירושו מי כוס מלא. ענינם ידוע בענין המציצה.
<h3>מצח</h3>
עַל <b>מֵצַח</b> אַהֲרֹן <small>(שמות כח, לח)</small>, ה<b>מ"ם</b> בצרי,<b> מִצְחֲךָ</b> חָזָק לְעֻמַּת <b>מִצְחָם</b> <small>(יחזקאל ג, ח)</small>, עַל <b>מִצְחוֹת</b> הָאֲנָשִׁים <small>(יחזקאל ט, ד)</small>, ידוע.<b> וּמִצְחַת</b> נְחשֶׁת עַל רַגְלָיו <small>(שמואל א' יז, ו)</small>, טס של נחשת וקראו מצחת שהיה כדמות המצחה שנושאות על מצחן הנערות.
<h3>מצר</h3>
כָּל רֹדְפֶיהָ הִשִּׂיגוּהָ בֵּין <b>הַמְּצָרִים</b> <small>(איכה א, ג)</small>, כלומר בין הגדרים, גדר מזה וגדר מזה שלא תוכל לנוס אנה ואנה. ובסמוך <b>וּמְצָרֵי</b> שְׁאוֹל מְצָאוּנִי <small>(תהלים קטז, ג)</small>, כמו מזְמַנִּים זְמַנִּי. ואפשר שיהיה הנפרד מהם מִן <b>הַמֵּצַר</b> <small>(תהלים קיח, ה)</small>, ויאמר מן <b>מֵצַר מְצָרִים</b> כמו מן <b>עֵנָב עֲנָבִים</b> אלא שזה מן הדגושים. או יהיה <b>מִן הַמֵּצַר</b> שרש אחר <b>יָצַר</b> או <b>צָרַר</b> כמו שכתבנו בשרש <b>יָצַר</b>. וכן בדברי רבותינו ז"ל <small>(בבא בתרא כו ע"ב)</small>, אילן הסמוך למצר. מצרים הרחיב לו <small>(בבא בתרא סא ע"ב)</small>. ודומה כי דעתם שה<b>מ"ם</b> שרש כי אמרו <small>(בבא בתרא סב ע"א)</small>, מצר לו מצר ראובן מצר אחד. ויתכן להיות שרש מצרים <b>צָרַר</b>. וכן <b>וּמְצָרֵי שְׁאוֹל מְצָאוּנִי</b> בפלס <b>מְמַדֵּי</b> מן מִי שָׂם <b>מְמַדֶּיהָ</b> <small>(איוב לח, ה)</small>.
<h3>מקק</h3>
<b>וְנָמַקּוּ</b> כָּל צְבָא הַשָּׁמַיִם <small>(ישעיה לד, ד)</small>, וּבָם אֲנַחְנוּ <b>נְמַקִּים</b> וְאֵיךְ נִחְיֶה <small>(יחזקאל לג, י)</small>, <b>יִמַּקּוּ</b> בַּעֲוֹנָם <small>(ויקרא כו, לט)</small>, וּלְשׁוֹנוֹ <b>תִּמַּק</b> בְּפִיהֶם <small>(זכריה יד, יב)</small>. <b>והפעל הכבד</b> [הִפְעִיל] <b>הָמֵק</b> בְּשָׂרוֹ <small>(שם)</small>. <b>והשם</b> תַחַת בֹּשֶׂם <b>מַק</b> יִהְיֶה <small>(ישעיה ג, כד)</small>, ופירושו כי הבשם מְחַזֵק הבשר ומעמידו והנה מק הפך. שָׁרְשָׁם <b>כַּמָּק</b> יִהְיֶה <small>(ישעיה ה, כד)</small>, ובדברי רבותינו ז"ל <small>(שבת פרק ט, משנה ו. דף צ ע"א)</small>, מקק ספרים, והוא מה שנרקב מהם.
<h3>מקל</h3>
<b>מַקֵּל</b> שָׁקֵד <small>(ירמיה א, יב)</small>, <b>מַקֵּל</b> תִּפְאָרָה <small>(ירמיה מח, יז)</small>, <b>וּבְמַקֵּל</b> יָד <small>(יחזקאל לט, ט)</small>. אלה בצרי. בפתח <b>מַקַּל</b> לִבְנֶה <small>(בראשית ל, לז)</small>. ובכינוי ובקבוץ נפל הדגש כִּי <b>בְמַקְלִי</b> עָבַרְתִּי <small>(בראשית לב, יא)</small>, <b>וּמַקְלוֹ</b> יַגִּיד לוֹ <small>(הושע ד, יב)</small>, וַיַּצֵּג אֶת <b>הַמַּקְלוֹת</b> <small>(בראשית ל, לח)</small>. ואפשר שתהיה המלה הזאת מבעלי ה<b>נו"ן</b> וה<b>מ"ם</b> נוספת.
<h3>מר</h3>
<b>כְּמַר</b> מִדְּלִי <small>(ישעיה ט, טו)</small>, כטפה הנוזלת מן הדלי. ויתכן ששרש המלה הזאת <b>מָרַר</b> מעניו <b>וַיִּתְמַרְמַר</b> אֵלָיו <small>(דניאל ח, ז)</small>, שִׂמִי לָךְ <b>תַּמְרוּרִים</b> <small>(ירמיה לא, כ)</small>, הוא ענין הגבהות. ולזה הענין נקראת הטפה הנופלת הדלי אל הבור כשמעלים הדלי מן הבור מַר לפי שנופלת גבוה.
<h3>מרר</h3>
<b>מַר</b> נֶפֶשׁ <small>(שמואל א' כב, ב)</small>, כִּי <b>מָרִים</b> הֵם <small>(שמות טו, כג)</small>, צְעָקָה גְּדֹלָה <b>וּמָרָה</b> <small>(בראשית כז, לד)</small>, <b>מָרָה</b> כַלַּעֲנָה <small>(משלי ה, ד)</small>. ובא ה<b>אל"ף</b> תמורת ה<b>ה"א</b> קְרֶאןָ לִי <b>מָרָא</b> <small>(רות א, כ)</small>, וְהִיא <b>מָרַת</b> נָפֶשׁ <small>(שמואל א' א, י)</small>, כִּי <b>מַר</b> לִי מְאֹד מִכֶּם <small>(רות א, יג)</small>, כִּי רַע <b>וָמָר</b> עָזְבֵךְ אֶת י"י אֱלֹהָיִךְ <small>(ירמיה ב, יט)</small>, אך כִּי <b>מָרָה</b> נֶפֶשׁ כָּל הָעָם <small>(שמואל א' ל, ו)</small>, פעל עבר כי הוא מלעיל בשני פשטין. ויתכן כן כי <b>מַר</b> לי פעל עבר לפי שהוא פתח. או יהיה שם זולתי תאר, ואף על פי שבתארי פעלי הכפל מצאנו פתחים מעטים הם. וכן עַל <b>מַר</b> נַפְשִׁי <small>(ישעיה לח, טו)</small>, שֵׁם כלומר שהצלת ממר נפשי. וכן תרגום יונתן <b>דְאוֹסִיף עַל חַיַי וְשֵׁיזֵיב מִמְרִיר נַפְשִׁי</b>. וכן הִנֵּה לְשָׁלוֹם <b>מַר</b> לִי <b>מָר</b> <small>(ישעיה לח, יז)</small>. ו<b>שם</b> עם <b>ה"א</b> הנקבה מרה, ובסמוך לֵב יוֹדֵעַ <b>מָרַּת</b> נַפְשׁוֹ <small>(משלי יד, י)</small>, וה<b>רי"ש</b> דגושה. והביא רבי יונה עם זה <b>מֹרַת</b> רוּחַ <small>(בראשית כו, לה)</small>, והיה ראוי להדגש ולהחטיף ה<b>מ"ם</b>, והנכון שהוא משרש <b>מָרָה</b>. <b>והשם</b> בתשלום <b>מָרוֹר</b>. וקבוץ עַל מַצּוֹת <b>וּמְרֹרִים</b> <small>(במדבר ט, יא)</small>, הִשְׂבִּיעַנִי <b>בַמְּרוֹרִים</b> <small>(איכה ג, טו)</small>. ובקבוץ הנקבות כִּי תִכְתֹּב עָלַי <b>מְרֹרוֹת</b> <small>(איוב יג, כו)</small>, אַשְׁכְּלֹת <b>מְרֹרֹת</b> <small>(דברים לב, לב)</small>. ושקל אחר בְּשִׁבְרוֹן מָתְנַיִם <b>וּבִמְרִירוּת</b> <small>(יחזקאל כא, יא)</small>. ושקל אחר בְּכִי <b>תַמְרוּרִים</b> <small>(ירמיה לא, יד)</small>. <b>והתאר</b> וְקֶטֶב <b>מְרִירִי</b> <small>(דברים לב, כד)</small>. <b>כִּמְרִירֵי</b> יוֹם <small>(איוב ג, ה)</small>, פירוש כמו אותם שהם מרירי יום וקשי מזל יהיו מבעתים זו היום בקללתם. ויש מפרשים כי ה<b>כ"ף</b> נוספת כמו <b>כַּחֲצֹת</b> הַלַּיְלָה <small>(שמות יא, ד)</small>, <b>כְּמַסִּיגֵי</b> גְּבוּל <small>(הושע ה, י)</small>. וענין <b>וְקֶטֶב מְרִירִי</b> חוזק החום הדומה לסם המות. ומשקל אחר <b>וּמֶמֶר</b> לְיוֹלַדְתּוֹ <small>(משלי יז, כה)</small>, בפלס <b>מֶכֶס</b>. ומשקל אחר כִּי יַשְׂבִּעַנִי <b>מַמְּרֹרִים</b> <small>(איוב ט, יח)</small>. <b>והנפעל</b> <b>יֵמַר</b> שֵׁכָר לְשֹׁתָיו <small>(ישעיה כד, ט)</small>, בפלס <b>וַתֵּקַל</b> גְּבִרְתָּהּ בְּעֵינֶיהָ <small>(בראשית טו, ד)</small>. <b>והפעל הכבד</b> [פִּעֵל] <b>אֲמָרֵר</b> בַּבֶּכִי <small>(ישעיה כב, ד)</small>, פירוש אמרר נפשי או השומעים. <b>וַיְמָרֲרוּ</b> אֶת חַיֵּיהֶם <small>(שמות א, יד)</small>. <b>וכבד אחר</b> [הִפְעִיל] כִּי <b>הֵמַר</b> שַׁדַּי לִי <small>(רות א, כ)</small>, וְהָמֵר עליו כְּהָמֵר על הבכור <small>(זכריה יב, י)</small>. וענין אחר בזה הפעל אַל <b>תַּמֵּר</b> בּוֹ <small>(שמות כג, כא)</small>. ולפי שנקשר עם <b>בי"ת</b> הוא כענין <b>תְּמָרֵר</b>. <b>והנפעל</b> בענין אחר וְרֵיחֹו לֹא <b>נָמָר</b> <small>(ירמיה מח, יא)</small>, כענין לא נתחלף. וכתב אדוני אבי ז"ל מזה אֶדַּדֶּה כָל שְׁנוֹתַי עַל <b>מַר</b> נַפְשִׁי <small>(ישעיה לח, טז)</small>, כלומר אשתעשע כל ימי על שהחליף לי שהוסיף לי בשנותי. ואמר י"י עֲלֵיהֶם יִחְיוּ <small>(שם)</small>, כלומר עתה ידעתי כי על השנים הקצובות לבני אדם ברצונך הוסיף על ימיהם כמו שהוספת לי. וכבר כתבנו בו תרגום יונתן בשרש <b>הָיָה</b>. וענין אחר שִׂמִי לָךְ <b>תַּמְרוּרִים</b> <small>(ירמיה לא, כ)</small>, הם הציונים הגבוהים. וכן הִכְעִיס אֶפְרַיִם <b>תַּמְרוּרִים</b> <small>(הושע יב, טו)</small>, כלומר בתמרורים שעשה הכעיס השם יתברך. <b>וההתפעל</b> בהכפל ה<b>מ"ם</b> בענין הזה <b>וַיִּתְמַרְמַר</b> אֵלָיו <small>(דניאל ח, ז)</small>, כלומר גבה והתעלה כננרו. ויתכן <b>הִכְעִיס אֶפְרַיִם תַּמְרוּרִים</b> מהענין הראשון ופירושו הכעיס אפרים כעס תמרורים. והנכון להיות <b>כְּמַר</b> מִדְּלִי <small>(ישעיה מ, טו)</small>, מזה השרש ויהיה מזה הענין ענין הגבהה. ונקרא נטף הדלי כן לפי שנופל מגבוה כמו שכתבנו. יִשְׁפֹּךְ לָאָרֶץ <b>מְרֵרָתִי</b> <small>(איוב טז, יג)</small>. <b>מְרוֹרַת</b> פְּתָנִים בְּקִרְבּוֹ <small>(איוב כ, יד)</small>, וּבָרָק <b>מִמְּרֹרָתוֹ</b> יַהֲלֹךְ <small>(איוב כ, כה)</small>, הוא כיס המרה. ויש מפרשים כמוהם אַשְׁכְּלֹת <b>מְרֹרֹת</b> <small>(דברים לב, לב)</small>. <b>והפעל הכבד</b> [פִּעֵל] <b>וַיְמָרֲרֻהוּ</b> וָרֹבּוּ <small>(בראשית מט, כג)</small>, כלומר שהורו חציהם עד המרה.
<h3>מרא</h3>
שׁוֹר <b>וּמְרִיא</b> <small>(שמואל ב' ו, יג)</small>, וְחֵלֶב <b>מְרִיאִים</b> <small>(ישעיה א, יא)</small>, <b>מְרִיאֵי</b> בָשָׁן <small>(יחזקאל לט, יח)</small>, וְשֶׁלֶם <b>מְרִיאֵיכֶם</b> <small>(עמוס ה, כב)</small>, מין ממיני הבקר הגדולים. ויש אומרים כי המפוטמים שבבהמות יקראו <b>מְרִיאִים</b> ודומה לו בדברי רבותינו ז"ל <small>(שבת פרק כד משנה ג. דף קנה ע"ב)</small> אין ממרין את העגלים אבל מלעיטין אותם. ואמרו <small>(שם)</small> איזו היא המראה ואיזו היא הלעטה? המראה למקום שאינה יכולה להחזיר, פירוש שמוריד המאכל בבלעו של עגל במקום שאינו יכול להחזירו מתוך בלעו אלא חשוב הוא כבלוע, זו היא המראה שאסור לעשות בשבת. כָּעֵת בַּמָּרוֹם <b>תַּמְרִיא</b> <small>(איוב לט, יח)</small>, פירושו תגביה.
<h3>מרג</h3>
הִנֵּה שַׂמְתִּיךְ <b>לְמוֹרַג</b> חָרוּץ חָדָשׁ <small>(ישעיה מא, טו)</small>, קרשים נקובים ובהם יתדות של עץ או של ברזל שדשין בהן התבואה. ופירוש <b>לְמוֹרַג</b> חרוץ למורג וחרוץ, כי המורג כמו החרוץ והחרוץ כמו המורג שניהם עשויים לדוש בהם התבואה, כי כן מצאנו במקום אחר כִּי לֹא <b>בֶחָרוּץ יוּדַשׁ</b> קֶצַח <small>(ישעיה כח, כז)</small>, ותרגמו יונתן <b>אֲרֵי לָא בְמוֹרִיגֵי בַּרְזְלָא</b>. אלא שיתכן שיהיה הפרש מעט ביניהם שיהיה האחד גדול מחבירו או משונה בעשייתו. והקבוץ נדגש <b>וְהַמֹּרִגִּים</b> וּכְלֵי הַבָּקָר לָעֵצִים <small>(שמואל ב' כד, כב)</small>, <b>וְהַמּוֹרִגִּים</b> לָעֵצִים <small>(דברי הימים א' כא, כג)</small>.
<h3>מרד</h3>
וְגַם בַּמֶּלֶךְ נְבוּכַדְנֶאצַּר <b>מָרָד</b> <small>(דברי הימים ב' לו, יג)</small>, וּשְׁלשׁ עֶשְׂרֵה שָׁנָה <b>מָרָדוּ</b> <small>(בראשית יד, ד)</small>, פירושו ובשלש עשרה שנה. בַּי"י אַל <b>תִּמְרֹדוּ</b> <small>(במדבר יד, ט)</small>, וְאֹתָנוּ אֶל <b>תִּמְרֹדוּ</b> <small>(יהושע כב, יט)</small>, הֵמָּה הָיוּ <b>בְּמֹרְדֵי</b> אוֹר <small>(איוב כד, יג)</small>, כלומר שהם מורדים באור ואינם מכירים אותו. ויתכן לפרש <b>בְּמֹרְדֵי אוֹר</b> ה<b>מ"ם</b> נוספת ושרשו <b>יָרַד</b> ופירוש המה היו בירידת האור כלומר לערב ילכו ובחשך לחתור בקירות הבתים. <b>והשם</b> אִם <b>בְּמֶרֶד</b> וְאִם בְּמַעַל <small>(יהושע כב, כב)</small>, בשש נקדות. ומשקל אחר בֶּן נַעֲוַת <b>הַמַּרְדּוּת</b> <small>(שמואל א' כ, ל)</small>. וענין אחר <b>מְרוּדִים</b> תָּבִיא בָיִת <small>(ישעיה נח, ז)</small>. <b>והשם</b> יְמֵי עָנְיָהּ <b>וּמְרוּדֶיהָ</b> <small>(איכה א, ז)</small>, כמו בימי עניה, זְכָר עָנְיִי <b>וּמְרוּדִי</b> <small>(איכה ג, יט)</small> ענינם ענין דלות ושפלות. ועוד נכתבם בשרש <b>רוּד</b>.
<h3>מרה</h3>
אֲשֶׁר <b>מָרָה</b> אֶת פִּי י"י <small>(מלכים א' יג, כו)</small>, כִּי <b>מָרוּ</b> בָךְ <small>(תהלים ה, יא)</small>, כִּי אֹתִי <b>מָרָתָה</b> <small>(ירמיה ד, יז)</small>, וְלֹא <b>מָרוּ</b> אֶת דְּבָרֹיו [דְּבָרוֹ] <small>(תהלים קה, כח)</small> פירוש האותות אשר שם בם כאשר צוה כן היו, וכן באו הצפרדעים והערוב. או פירש ולא מרו את דברו משה ואהרון אשר שלח על המכות. כִּי <b>מָרוֹ מָרִיתִי</b> <small>(איכה א, כ)</small> סוֹרֵר <b>וּמוֹרֶה</b> <small>(דברים כא, יח)</small>, שִׁמְעוּ נָא <b>הַמֹּרִים</b> <small>(במדבר כ, י)</small>. וַתִּהְיֶיןָ <b>מֹרַת</b> רוּחַ <small>(בראשית כו, לה)</small>, כל אחת ואחת היתה מורה רוחם, כלומר מחלפת ומשנה רצונם. או יהיה שם בפלס וּלְדַבֵּר אֶל י"י <b>תּוֹעָה</b> <small>(ישעיה לב, ו)</small>. <b>והשם</b> במשקל אחר כִּי בֵּית <b>מְרִי</b> הֵמָּה <small>(יחזקאל ב, ה)</small>, גַּם הַיּוֹם <b>מְרִי</b> שִׂחִי <small>(איוב כג, ב)</small>, כִּי אָנֹכִי יָדַעְתִּי אֶת <b>מֶרְיְךָ</b> <small>(דברים לא, כז)</small>, בסגול ה<b>מ"ם</b>. לָשׁוּב לְעַבְדֻתָם <b>בְּמִרְיָם</b> <small>(נחמיה ט, יז)</small>, בחירק ה<b>מ"ם</b>. <b>והתאר במשקל</b> <b>השם</b> וְאָמַרְתָּ אֶל <b>מֶרִי</b> אֶל בֵּית יִשְׂרָאֵל <small>(יחזקאל מד, ו)</small>. וכן אַל תְּהִי <b>מֶרִי</b> כְּבֵית <b>הַמֶּרִי</b> <small>(יחזקאל ב, ח)</small>, הראשון <b>תאר</b> בשקל <b>פֶּתִי</b> והשני שם. או יהיה גם הראשון שם ויהיה חסר, והנכון בו אל תהי <b>אישׁ מֶרִי</b>. וכן וַאֲנִי תְפִלָּה <small>(תהלים קט, ד)</small>, ואני איש תפלה. וכן אַךְ <b>מְרִי</b> יְבַקֶּשׁ רָע <small>(משלי יז, יא)</small>, תאר או שם חסר איש. <b>והפעל הכבד</b> [הִפְעִיל] כִּי <b>הִמְרוּ</b> אֶת רוּחוֹ <small>(תהלים קו, לג)</small>, ופירושו כי המרו משה ואהרן את דבר השם, וריחו כמו דברו ויבטא השם בשפתיו שלא יכנסו לארץ. <b>וַיַּמְרוּ</b> בִי <small>(יחזקאל כ, יג)</small>, <b>מַמְרִים</b> הֱיִתֶם <small>(דברים לא, כז)</small>, כַּמָּה <b>יַמְרוּהוּ</b> בַמִּדְבָּר <small>(תהלים עח, מ)</small>,<b> וַתֶּמֶר</b> אֶת מִשְׁפָּטַי לְרִשְׁעָה <small>(יחזקאל ה, ו)</small>. <b>לַמְרוֹת</b> עֵנֵי כְבוֹדוֹ <small>(ישעיה ג, ח)</small>, משפטו <b>לְהַמְרוֹת</b>. וכן <b>לַמְרוֹת</b> עֶלְיוֹן בַּצִּיָּה <small>(תהלים עח, יז)</small>. <b>וּבְהַמְּרוֹתָם</b> תָּלַן עֵינִי <small>(איוב יז, ב)</small>, דגש ה<b>מ"ם</b> לתפארת. ופירושו ובתמורת ההתולים תלן עיני, בלומר באמת החתולים אינם עמדי אבל בתמורתם תלן עיני ואני שומר המיר האמת שהיא תמורת ההתולים. וכבר פירשתי בו פירוש אחר בשרש <b>הָתַל</b> ובשרש <b>לוּן</b>. כולם ענין שנות וחילוף הדבר והמצוה. ומן הענין הזה תרגם יונתן עַל הָאָרֶץ <b>מְרָתַיִם</b> <small>(ירמיה נ, כא)</small>, <b>עַל אַרְעָא דְעַמָא סַרְבָן</b>. ומן הענין הזה אֶת עֳנִי יִשְׂרָאֵל <b>מֹרֶה</b> מְאֹד <small>(מלכים ב' יד, כו)</small>, כלומר משתנה מאד ומתחלף. <b>וּמוֹרָה</b> לֹא יַעֲלֶה עַל רֹאשׁוֹ <small>(שופטים יג, ה)</small>, הוא התער.
<h3>מרח</h3>
<b>וְיִמְרְחוּ</b> עַל הַשְּׁחִין וְיֶחִי <small>(ישעיה לח, כא)</small>, ענין חבישה וחתול. וכן <b>מְרוֹחַ</b> אָשֶׁךְ <small>(ויקרא כא, ב)</small> שנמרחו אשכיו ונמעכו.
<h3>מרט</h3>
<b>וָאֶמְרְטָה</b> מִשְּׁעַר רֹאשִׁי <small>(עזרא ט, ג)</small>, וָאַכֶּה מֵהֶם אֲנָשִׁים <b>וָאֶמְרְטֵם</b> <small>(נחמיה יג, כה)</small>, וּלְחָיַי <b>לְמֹרְטִים</b> <small>(ישעיה נ, ו)</small>, וְכָל כָּתֵף <b>מְרוּטָה</b> <small>(יחזקאל כט, יח)</small>. <b>והנפעל</b> כִּי <b>יִמָּרֵט</b> רֹאשׁוֹ <small>(ויקרא יג, מ)</small>. <b>והתאר</b> ממה שלא נזכר פועלו מהדגוש אֶל גּוֹי מְמֻשָּׁךְ <b>וּמוֹרָט</b> <small>(ישעיה יח, ב)</small>, על משקל וְהַסְּנֶה אֵינֶנּוּ <b>אֻכָּל</b> <small>(שמות ג, ב)</small> ענינם נפילת השער או עור הבשר או עקירתו. ובענין המריקה והעברת החלודה חֶרֶב הוּחַדָּה וְגַם <b>מְרוּטָה</b> <small>(יחזקאל כא, יד)</small>, לְטֶבַח <b>מְרוּטָה</b> <small>(יחזקאל כא, לג)</small>, וַיִּתֵּן אֹתָהּ <b>לְמָרְטָה</b> <small>(יחזקאל כא, טז)</small>. <b>והפעל מן הכבד</b> [פִּעֵל] נְחֹשֶׁת <b>מְמֹרָט</b> <small>(מלכים א' ז, מה)</small>. <b>ושלא נזכר פעלו ממנו</b> [פֻּעַל] לְמַעַן הֱיֵה לָהּ בָּרָק <b>מֹרָטָּה</b> <small>(יחזקאל כא, טו)</small>, וְהִיא <b>מֹרָטָּה</b> <small>(יחזקאל כא, טז)</small>. וה<b>טי"ת</b> בהם דגושה לתפארת.
<h3>מרץ</h3>
וְחֶבֶל <b>נִמְרָץ</b> <small>(מיכה ב, י)</small>, מַה <b>נִּמְרְצוּ</b> אִמְרֵי יֹשֶׁר <small>(איוב ו, כה)</small>, קְלָלָה<b> נִמְרֶצֶת</b> <small>(מלכים א' ב, ח)</small>.<b> והפעל הכבד</b> [הִפְעִיל] מַה <b>יַּמְרִיצְךָ</b> כִּי תַעֲנֶה <small>(איוב טז, ג)</small>. ענינם ענין חוזק ותוקף.
<h3>מרק</h3>
<b>מִרְקוּ</b> הָרְמָחִים <small>(ירמיה מו, ד)</small>, נְחֹשֶׁת <b>מָרוּק</b> <small>(דברי הימים ב' ד, טז)</small>. <b>ושלא נזכר פעלו מהדגוש</b> [פֻּעַל] <b>וּמֹרַק</b> וְשֻׁטַּף בַּמָּיִם <small>(ויקרא ו, כא)</small>. <b>והשם</b> תַּמְריּק [<b>תַּמְרוּק</b>] בְּרָע <small>(משלי כ, ל)</small>, ענין המריקה ידוע. ופירוש <b>וּמֹרַק וְשֻׁטַּף בַּמָּיִם</b> שימרקוהו וישטפוהו היטב. ובדברי רבותינו ז"ל <small>(זבחים צו ע"א)</small> מריקה בחמין ושטיפה בצונן. ומקצתם אמרו מריקוד ושטיפה בצונן והגעלה בחמין. ומזה נקרא לקישוט הנשים תמרוק לפי שהוא ממרק זוהמת הבשר ומנקהו וְנָתוֹן <b>תַּמְרוּקֵיהֶן</b> <small>(אסתר ב, ג)</small>, <b>וּבְתַמְרוּקֵי</b> הַנָּשִׁים <small>(אסתר ב, יב)</small>. וכן נקרא למים שנתבשל בהם הבשר <b>מָרָק</b> לפי שיש בו מריקת הבשר. וְאֶת <b>הַמָּרַק</b> שְׁפוֹךְ <small>(שופטים ו, כ)</small>, וּפְרַק [<b>וּמְרַק</b>] פִּגֻּלִים כְּלֵיהֶם <small>(ישעיה סה, ד)</small>.
<h3>משׁשׁ</h3>
אוּלַי <b>יְמֻשֵּׁנִי</b> אָבִי <small>(בראשית כו, יב)</small>, והוקל גְּשָׁה נָּא <b>וַאֲמֻשְׁךָ</b> בְּנִי <small>(בראשית כז, כא)</small>, כי היה ראוי להדגש. <b>והפעל הכבד</b> [פִּעֵל] כִּי <b>מִשַּׁשְׁתָּ</b> אֶת כָּל כֵּלַי <small>(בראשית לא, לז)</small>, ענין המשוש ידוע. ויש לפרש מזה <b>וְיָמֵשׁ</b> חֹשֶׁךְ <small>(שמות י, כא)</small>.
<h3>משׁה</h3>
כִּי מִן הַמַּיִם <b>מְשִׁיתִהוּ</b> <small>(שמות ב, י)</small>. ויש מפרשים מזה וַיִּזְכֹּר יְמֵי עוֹלָם <b>מֹשֶׁה</b> עַמּוֹ <small>(ישעיה סג, יא)</small>, או הוא כמשמעו וענינו משה ועמו. <b>והפעל הכבד</b> [הִפְעִיל] <b>יַמְשֵׁנִי</b> מִמַּיִם רַבִּים <small>(תהלים יח, יז)</small>, ענינם ענין המשיכה וההוצאה. וַאֲכַסֵּךְ <b>מֶשִׁי</b> <small>(יחזקאל טז, י)</small>, פירוש בגדי משי והוא ידוע.
<h3>משׁח</h3>
יַעַן <b>מָשַׁח</b> י"י אֹתִי <small>(ישעיה סא, א)</small>, דברי הנביא כנגד המשיח שהמשיח יאמר כן <b>יַעַן מָשַׁח י"י אֹתִי</b> וגו'. אֲשֶׁר <b>מָשַׁחְתָּ</b> שָּׁם <small>(בראשית לא, יג)</small>, <b>וּמָשַׁחְתָּ</b> אֶת חֲזָאֵל <small>(מלכים א' יט, טו)</small>, <b>מְשֻׁחִים</b> בַּשָּׁמֶן <small>(שמות כט, ב)</small>, <b>לִמְשֹׁחַ</b> עֲלֵיהֶם מֶלֶךְ <small>(שופטים ט, ח)</small>, <b>לִמְשָׁחֳךָ</b> לְמֶלֶךְ <small>(שמואל א' טו, א)</small>, ה<b>שי"ן</b> בקמץ רחב וה<b>חי"ת</b> בקמץ חטף. <b>לְמָשְׁחָה</b> בָהֶם <small>(שמות כט, כט)</small>, לְךָ נְתַתִּים <b>לְמָשְׁחָה</b> <small>(במדבר יח, ח)</small>, כלומר בעבור שאתה משוח וכהן נתתים לך ולבניך. וְאֶת אַהֲרֹן וְאֶת בָּנָיו <b>תִּמְשָׁח</b> <small>(שמות ל, ל)</small>, קוּם <b>מְשָׁחֵהוּ</b> <small>(שמואל א' טז, יב)</small>. <b>והתאר</b> הַכֹּהֵן <b>הַמָּשִׁיחַ</b> <small>(ויקרא ד, ה)</small>, בְּלִי <b>מָשִׁיחַ</b> <small>(שמואל ב' א, כא)</small>, כלומר כך נפל כאילו לא היה משוח בשמן למלוכה. <b>לִמְשִׁיחוֹ</b> לְכוֹרֶשׁ <small>(ישעיה מה, א)</small>, אַל תִּגְּעוּ <b>בִמְשִׁיחָי</b> <small>(תהלים קה, טו)</small>, אמר זה על האבות שהם גדולים ונסיכים כמו המלכים שהם משוחים בשמן. <b>ותאר אחר</b> <b>וּמָשׁוֹחַ</b> בַּשָּׁשַׁר <small>(ירמיה כב, יד)</small>, בחולם בפלס <b>קָרוֹב רָחוֹק</b>, ומשקל אחר כְּרוּב<b> מִמְשַׁח</b> הַסּוֹכֵךְ <small>(יחזקאל כה, יד)</small>. קוּמוּ הַשָּׂרִים <b>מִשְׁחוּ</b> מָגֵן <small>(ישעיה כא, ה)</small>, פירוש שימשחו עליהם מלך כי כבר מת בלשאצר והמלך הוא המגן. ויש מפרשים <b>מָגֵן</b> ממש ופירושו שימשחו המגן ויצחצחו אותו כדי להחליק אותו שלא יעברוהו כלי זיין. וכך מפרשים בענין הזה בְּלִי <b>מָשִׁיחַ</b> בַּשָּׁמֶן <small>(שמואל ב' א, כא)</small>, כמו שאמר כִּי שָׁם נִגְעַל <b>מָגֵן</b> גִּבּוֹרִים <small>(שם)</small>, ואומר שהיה המגן כאילו לא נמשח בשמן. <b>והשם</b> שֶׁמֶן <b>הַמִּשְׁחָה</b> <small>(שמות כט, ז)</small>, שֶׁמֶן <b>מִשְׁחַת</b> קֹדֶשׁ <small>(שמות ל, כה)</small>. <b>והנפעל</b> כִּי <b>נִמְשַׁח</b> דָּוִיד לְמֶלֶךְ <small>(דברי הימים א' יד, ח)</small>, בְּיוֹם<b> הִמָּשַׁח</b> אֹתוֹ <small>(במדבר ז, י)</small>, כולם ענין משיחה בשמן או בזולתו וידוע הוא. ולפי שמנוי המלוכה והגדולה על ידי משיחה נאמר למנוי אף על פי שאינו על ידי משיחה בלשון משיחה<b> וּמָשַׁחְתָּ</b> אֶת חֲזָאֵל <small>(מלכים א' יט, טו)</small>, <b>תִּמְשַׁח</b> לְנָבִיא תַּחְתֶּיךָ <small>(מלכים א' א' יט,. וכן יַעַן <b>מָשַׁח</b> י"י אֹתִי <small>(ישעיה סא, א)</small>, הם דברי הנביא על עצמו.
<h3>משׁך</h3>
וְאִישׁ <b>מָשַׁךְ</b> בַּקֶּשֶׁת לְתֻמּוֹ <small>(מלכים א' כב, לד)</small>, אֲשֶׁר לֹא <b>מָשְׁכָה</b> בְּעֹל <small>(דברים כא, ג)</small>, עַל כֵּן <b>מְשַׁכְתִּיךְ</b> חָסֶד <small>(ירמיה לא, ג)</small>, פירוש משכתי אליך חסר. וכן <b>מְשֹׁךְ</b> חַסְדְּךָ לְיֹדְעֶיךָ <small>(תהלים לו, יא)</small>, על דרך וַיֵּט אֵילָו חָסֶד <small>(בראשית לט, כא)</small>. <b>תִּמְשֹׁךְ</b> לִוְיָתָן בְּחַכָּה <small>(איוב מ, כה)</small>, <b>מָשְׁכוּ</b> אוֹתָהּ וְכָל הֲמוֹנֶיהָ <small>(יחזקאל לב, כ)</small>, ה<b>מ"ם</b> תקרא בקמץ חטף כמשפט ה<b>ציווי</b> כי ציווי היחיר <b>מְשׁוֹךְ</b> בחולם. וכן קבלנו קריאתה בקמף חטף. וכן מצאתי בספר מדוייק במסורת עליו לית חטף. ובא בחירק לגזרת <b>פִּעֵל</b> <b>מִשְׁכוּ</b> וּקְחוּ לָכֶם צֹאן <small>(שמות יב, כא)</small>, וה<b>מ"ם</b> מעמדת בגעיא. <b>בְּמָשְׁכוֹ</b> בְרִשְׁתּוֹ <small>(תהלים י, ט)</small>, בִּמְשֹׁךְ בְּקֶרֶן <b>הַיּוֹבֵל</b> <small>(יהושע ו, ה)</small>,<b> וַיִּמְשֹׁךְ</b> הָאֹרֵב <small>(שופטים כ, לז)</small>, פירוש משך בשופר או משך העם אשר אתו אל העיר. לֵךְ <b>וּמָשַׁכְתָּ</b> בְּהַר תָּבוֹר <small>(שופטים ד, ו)</small>, פירוש ומשכה העם אליך בהר תבור. ואמר בלשון משיכות כי פירושו הוציאם בעל כרחם ותפתם בדברים עד שתביאם למלחמה, כי היו מתיראים מפני חיל סיסרא. וכן פירושו <b>וּמָשַׁכְתִּי</b> אֵלֶיךָ אֶל נַחַל קִישׁוֹן אֶת סִיסְרָא שַׂר צְבָא יָבִין וְאֶת רִכְבּוֹ וְאֶת הֲמוֹנוֹ <small>(שופטים ד, ו)</small>, כי אמרו כי אצטגניניו ראו מפילתו ומנעוהו לצאת למלחמה והקדוש ברוך הוא חזק לבו ומשכו אל נחל קישון. <b>מֹשְׁכִים</b> בְּשֵׁבֶט סֹפֵר <small>(שופטים ה, יד)</small>, פירוש כי הסופר מושך העט על הספר בכתבו. <b>לִמְשׁוֹךְ</b> בַּיַּיִן אֶת בְּשָׂרִי <small>(קהלת ב, ג)</small>, לנהגו ולמשכו ביין. <b>והנפעל</b> לֹא <b>תִמָּשֵׁךְ</b> עוֹד <small>(יחזקאל יב, כה)</small>, וְיָמֶיהָ לֹא <b>יִמָּשֵׁכוּ</b> <small>(ישעיה יג, כב)</small>. <b>והשם</b> נֹשֵׂא <b>מֶשֶׁךְ</b> הַזָּרַע <small>(תהלים קכו, ו)</small>, בשש נקודות. <b>וּמֶשֶׁךְ</b> חָכְמָה מִפְּנִינִים <small>(איוב כח, יח)</small>. אבל כִּי גַרְתִּי <b>מֶשֶׁךְ</b> <small>(תהלים קכ, ה)</small>, הוא שם אומה הנזכרת בתורה <b>וּמֶשֶׁךְ</b> וְתִירָס <small>(בראשית י, ב)</small>. ואמר יוסף בן גוריון כי הם אנשי <b>טושקנ"ה</b>. והחכם רבי אברהם בן עזרא פירש מזה סוּסִים מְוֻזָּנִים [מְיֻזָּנִים] <b>מַשְׁכִּים</b> הָיוּ <small>(ירמיה ה, ח)</small>, מיוחסים אל משך כי משם יבאו הסוסים האבירים הומים ומתאוים אל הנקבה. ופירוש <b>וּמֶשֶׁךְ חָכְמָה</b> יקר החכמה, כי הדבר היקר ימשך שמו למרחוק. וכן <b>מֶשֶׁךְ הַזָּרַע</b> כי הזרע יקר לזורעו ואף כי בארץ הננב. ולטעם זה יאמר על נושא הזרע לזרוע <b>בְּמֹשֵׁךְ</b> הַזָּרַע <small>(עמוס ט, יג)</small>. <b>והפעל הכבד מן הדגוש</b> [פִּעֵל] תּוֹחֶלֶת <b>מְמֻשָּׁכָה</b> <small>(משלי יג, יב)</small>, אֶל גּוֹי <b>מְמֻשָּׁךְ</b> וּמוֹרָט <small>(ישעיה יח, ב)</small>.
<h3>משׁל</h3>
וְלֹא <b>כְמָשְׁלוֹ</b> אֲשֶׁר מָשָׁל <small>(דניאל יא, ד)</small>, וְיָשַׁב <b>וּמָשַׁל</b> עַל כִּסְאוֹ <small>(זכריה ו, יג)</small>,<b> וּמָשַׁלְתָּ</b> בְּגוֹיִם רַבִּים <small>(דברים טו, ו)</small>, <b>מְשָׁל</b> בָּנוּ גַּם אַתָּה <small>(שופטים ח, כב)</small>, <b>וּמָשְׁלוֹ</b> מִיָּם עַד יָם <small>(זכריה ט, י)</small>, <b>משֵׁל</b> בִּגְבוּרָתוֹ <small>(תהלים סו, ז)</small>. <b>משֵׁל</b> עַמִּים וַיְפַתְּחֵהוּ <small>(תהלים קה, כ)</small>, משְׁלָו [<b>משְׁלָיו</b>] יְהֵילִילוּ <small>(ישעיה נב, ה)</small>. וכבר פירשנוהו בשרש <b>יָלַל</b>. <b>והכבד</b> [הִפְעִיל] <b>הַמְשֵׁל</b> וָפַחַד עִמּוֹ <small>(איוב כה, ב)</small>. <b>והשם</b> וּמָשַׁל <b>מִמְשָׁל</b> רַב <small>(דניאל יא, ג)</small>, ה<b>מ"ם</b> בחירק. ובתוספת <b>ה"א</b> או <b>תי"ו</b> <b>הַמֶּמְשָׁלָה</b> הָרִאשֹׁנָה <small>(מיכה ד, ח)</small>, <b>לְמֶמְשֶׁלֶת</b> הַיּוֹם <small>(בראשית א, טז)</small>, <b>לְמֶמְשֶׁלֶת</b> הַלַּיְלָה <small>(שם)</small>, <b>וּמֶמְשַׁלְתְּךָ</b> בְּכָל דּוֹר וָדוֹר <small>(תהלים קמה, יג)</small>, <b>וּמֶמְשַׁלְתְּךָ</b> אֶתֵּן בְּיָדוֹ <small>(ישעיה כב, כא)</small>. והקבוץ <b>לְמֶמְשְׁלוֹת</b> בַּלָּיְלָה <small>(תהלים קלו, ט)</small>, ה<b>מ"ם</b> בכלם בסגול. יִשְׂרָאֵל <b>מַמְשְׁלוֹתָיו</b> <small>(תהלים קיד, ב)</small>, ה<b>מ"ם</b> בפתח. וענין אחר הנה כָּל <b>הַמֹּשֵׁל</b> עָלַיִךְ <b>יִמְשֹׁל</b> <small>(יחזקאל טז, מד)</small>, עַל כֵּן יֹאמְרוּ <b>הַמּשְׁלִים</b> <small>(במדבר כא, כז)</small> <b>מֹשְׁלֵי</b> הָעָם הַזֶּה <small>(ישעיה כח, יד)</small>. ויונתן תרגמו מהענין הראשון <b>שִׁלְטוֹנֵי עַמָא</b>. וְהִצִּגַנִי <b>לִמְשֹׁל</b> עַמִּים <small>(איוב יז, ו)</small>. <b>והשם</b> לְהָבִין <b>מָשָׁל</b> <small>(משלי א, ו)</small>, <b>מְשַׁל</b> הַקַּדְמֹנִי <small>(שמואל א' כד, יג)</small>, והוא סמוך, ופירושו משל מושל הקדמוני. או הוא משקל אחר ואינו סמוך והקדמוני תאר לו. וַיִּשָּׂא <b>מְשָׁלוֹ</b> <small>(במדבר כג, ז)</small>, <b>לְמָשָׁל</b> וְלִשְׁנִינָה <small>(דברים כח, לו)</small>.<b> והכבד</b> [פִּעֵל] הֲלֹא <b>מְמַשֵּׁל מְשָׁלִים</b> הוּא <small>(יחזקאל כא, ה)</small>, וענין המשל הוא דמות דבר אל דבר ויש בו גם כן דברים סתומים. וכן בענין הזה <b>זִכְרֹנֵיכֶם</b> מִשְׁלֵי אֵפֶר <small>(איוב יג, יב)</small>, <b>והנפעל</b> <b>נִמְשַׁל</b> כַּבְּהֵמוֹת נִדְמוּ <small>(תהלים מט, יג)</small>, <b>וְנִמְשַׁלְתִּי</b> עִם יוֹרְדֵי בוֹר <small>(תהלים כה, א)</small>. <b>וההתפעל</b> <b>וָאֶתְמַשֵּׁל</b> כֶּעָפָר וָאֵפֶר <small>(איוב ל, יט)</small>. <b>והכבד</b> [הִפְעִיל] <b>וְתַמְשִׁלוּנִי</b> וְנִדְמֶה <small>(ישעיה מו, ה)</small>. <b>והתאר</b> <b>מזה</b> <b>הַמִּמְשָׁלִים</b> לְבֵית אֲבִיהֶם <small>(דברי הימים א' כו, ו)</small>, רוצה לומר דומים להם בגבורה כי גבורי חיל המה. ובא בחירק ה<b>מ"ם</b> כמו עֲתַלְיָהוּ <b>הַמִּרְשַׁעַת</b> <small>(דברי הימים ב' כד, ז)</small>, וְהֶעָרִים <b>הַמִּבְדָּלוֹת</b> <small>(יהושע טז, ט)</small>.
<h3>משׁק</h3>
<b>מִמְשַׁק</b> חָרוּל <small>(צפניה ב, ט)</small>, פירושו לפי מקומו מוצא החרולים, כלומר שיצמחו שם מפני החרבן. ויש מפרשים מלשון <b>שׁוֹקֵק, יִשְׁתַּקְשְׁקוּן</b>, רוצה לומר שיהיה המקום מלא חרולים והעובר שם ישמע קול חרוילים, נושקין זה על זה בנשוב בהם הרוח ויהיה שרשו <b>שָׁקַק</b>. ורבי יונה הביא בזה השרש וּבֶן <b>מֶשֶׁק</b> בֵּיתִי <small>(בראשית טו, ב)</small>. והנני עתיד לכתבו בשרש <b>שָׁקַק</b>. ואדוני אבי ז"ל כתב <b>מֶשֶׁק בֵּיתִי</b> וּ<b>מִמְשַׁק חָרוּל</b>, בזה השרש בענין אחד. ופירש ענין עזיבה. ופירש <b>בֶן מֶשֶׁק בֵּיתִי</b> בן שאעזוב כל אשר בידו והוא דמשק אליעזר. וכן <b>מִמְשַׁק חָרוּל</b> שיהיה המקום נשמט ונעזב מלא חרולים. ובא על דרך וְהָאָרֶץ תֵּעָזֵב מֵהֶם <small>(ויקרא כו, מג)</small>. וכן תרגם יונתן <b>מִמְשַׁק חָרוּל</b> <b>מַשְׁמַט מְלוּחִין</b>. <b>וּבִדְמֶשֶׁק</b> עָרֶשׂ <small>(עמוס ג, יב)</small>, פירשתיו באות ה<b>דל"ת</b> בן ארבע אותיות.
<h3>מתג</h3>
<b>בְּמֶתֶג</b> וָרֶסֶן עֶדְיוֹ לִבְלוֹם <small>(תהלים לב, ט)</small>, <b>מֶתֶג</b> לַחֲמוֹר <small>(משלי כו, ג)</small>, בשש נקודות. <b>וּמִתְגִּי</b> בִּשְׂפָתֶיךָ <small>(ישעיה לז, כט)</small>, שלשתם ענין אחד. ו<b>מֶתֶג לַחֲמוֹר</b> הוא דרבן הברזל התחוב בקצה העץ שדוקרין בו החמור למהרו. <b>בְּמֶתֶג וָרֶסֶן, וּמִתְגִּי בִּשְׂפָתֶיךָ</b> הוא הברזל הארוך שמשימין בפי הבהמה להנהיגה, והוא שקורין לו בלע"ז <b>פְּרֵי"ן</b>, והוא כמו הרסן אלא שאינו עשוי בתכונתו. וַיִּקַּח דָּוִד אֶת <b>מֶתֶג</b> הָאַמָּה מִיַּד פְּלִשְׁתִּים <small>(שמואל ב' ח, א)</small>, תרגום יונתן <b>תִּקוּן אַמְתָא</b>. ובדברי הימים במקומו וַיִּקַּח אֶת גַּת וּבְנֹתֶיהָ מִיַּד פְּלִשְׁתִּים <small>(דברי הימים א' יח, א)</small>, אולי מתג האמה היא כלל לגת ובנותיה.
<h3>מתה</h3>
<b>מְתִים</b> יַחֲרִישׁו <small>(איוב יא, ג)</small>, <b>מִמְתִים</b> יָדְךָ י"י <small>(תהלים יז, יד)</small>, <b>מְתֵי</b> מִסְפָּר <small>(בראשית לד, ל)</small>, וִיהִי <b>מְתָיו</b> מִסְפָּר <small>(דברים לג, ו)</small>. וּכְבוֹדוֹ <b>מְתֵי</b> רָעָב <small>(ישעיה ה, יג)</small>, כלומר עם כבודו יהיו רעבים. וכבר כתבנו אותו בשרש <b>מות</b> על דעת המתרגם <b>מְתַיִךְ</b> בַּחֶרֶב יִפֹּלוּ <small>(ישעיה<b> ג, כה)</small>. והשם מֵעִיר מְתִים <small>(איוב כד, יב)</small>. וְאֵין מְתֹם בִּבְשָׂרִי <small>(תהלים לח, ח)</small>, מִכַּף רֶגֶל וְעַד רֹאשׁ אֵין בּוֹ מְתֹם <small>(ישעיה א, ו)</small>, והמ"ם נוספת כמ"ם שִׁלְשׁוֹם, וענין המלה הזאת אנשים. ופירוש וְאֵין מְתֹם בִּבְשָׂרִי לא נשאר בי צורת אנוש. ועוד נכתבנו בשרש תָּמַם. וכן מֵעִיר מְתִים מעיר שיש בה אנשים הרבה כלומר עיר נושבת. ומלת מְתִים לא מצאנו היחיד ממנה ומשקלה פָּנִים, זָנִים כי גם להם לא נמצא יחיד אבל סָאִים שהוא במשקלם יש לו יחיד סָאָה.</b>
<h3>מתח</h3>
<b>וַיִּמְתָּחֵם</b> כָּאֹהֶל לָשָׁבֶת <small>(ישעיה מ, כב)</small>, ענין המשיכה והפרישה, וכן בדברי רבותינו ז"ל מקום שנמתח עמו. ומזה וַיִּמָּצֵא הַגָּבִיעַ <b>בְּאַמְתַּחַת</b> בִּנְיָמִן <small>(בראשית מד, יב)</small>, וה<b>אל"ף</b> נוספת, וה<b>תי"ו</b> לנקבה והיא לסמיכות נהפכה, כי מבלי הסמיכות <b>אַמְתָּחָה</b> בפלס <b>אַזְכָּרָה</b>. והנכון כי אמתחת אחד בסמוך ובמוכרת וחיבורו לכינויים יוכיח <b>אַמְתַּחְתּוֹ, אַמְתַּחְתִּי</b> ואלו היה מן אמתחה היה ה<b>תי"ו</b> רפה. והוא <b>הַשֹּק</b> ונקרא כן לפי שהוא נמתח תמיד בכל עת שממלאים אותו כי כאשר הוא רק הוא מאוסף ומקופל יחד ובעת שממלאין אותו מותחין אותו. והקבוץ מַלֵּא אֶת <b>אַמְתְּחֹת</b> הָאֲנָשִׁים <small>(בראשית מד, א)</small>, בְּפִי <b>אַמְתְּחֹתֵינוּ</b> <small>(בראשית מד, ח)</small>.
<h3>מתי</h3>
<b>מָתַי</b> תְּנַחֲמֵנִי <small>(תהלים קיט, פב)</small>, עַד <b>מָתַי</b> עָשַׁנְתָּ <small>(תהלים פ, ה)</small>, <b>לְמָתַי</b> אַעְתִּיר לְךָ <small>(שמות ח, ה)</small>, ידוע.
<h3>מתן</h3>
<b>מִמָּתְנַיִם</b> וְעַד יְרֵכַיִם <small>(שמות כח, מב)</small>, <b>מָתְנֵיכֶם</b> חֲגֻרִים <small>(שמות יב, יא)</small>, חָגְרָה בְעוֹז <b>מָתְנֶיהָ</b> <small>(משלי לא, יז)</small>, מְצֻמֶּדֶת עַל <b>מָתְנָיו</b> <small>(שמואל ב' כ, ח)</small>, וְקֶסֶת הַסֹּפֵר <b>בְּמָתְנָיו</b> <small>(יחזקאל ט, ב)</small>. פירוש שהיתה תלויה באזור מתניו והם החלצים מקום שחוגרין אותו.
<h3>מתק</h3>
<b>מָתְקוּ</b> לוֹ רִגְבֵי נָחַל <small>(איוב כא, לג)</small>. <b>מְתָקוֹ</b> רִמָּה <small>(איוב כד, כ)</small>, פירוש מתק לו הרמה או מתק ממנו פי הרמה. <b>והפעל הכבד</b> [הִפְעִיל] אִם <b>תַּמְתִּיק</b> בְּפִיו רָעָה <small>(איוב כ, יב)</small>, והוא על דרך ההשאלה והוא <b>פעל עומד</b>. וכן אֲשֶׁר יַחְדָּו <b>נַמְתִּיק</b> סוֹד <small>(תהלים נה, טו)</small>, והוא <b>פעל יוצא</b>. <b>והשם</b> <b>וּמֶתֶק</b> שְׂפָתַיִם יֹסִיף לֶקַח <small>(משלי טז, כא)</small>, בשש נקודות. ומשקל אחר הֶחֳדַלְתִּי אֶת <b>מָתְקִי</b> <small>(שופטים ט, יא)</small>, ה<b>מ"ם</b> בקמץ חטף. ובתוספת <b>מ"ם</b> חִכּוֹ <b>מַמְתַּקִּים</b> <small>(שיר השירים ה, טז)</small>.<b> והתאר</b> מַה <b>מָּתוֹק</b> מִדְּבַשׁ <small>(שופטים יד, יח)</small>, וַתְּהִי בְפִי כִּדְבַשׁ <b>לְמָתוֹק</b> <small>(יחזקאל ג, ג)</small>, פירוש כדבש שהוא לאדם למתוק כן היתה מתוקה בפי. <b>והתאר</b> בשורק <b>מְתוּקָה</b> שְׁנַת הָעֹבֵד <small>(קהלת ה, יא)</small>, <b>וּמְתוּקִים</b> מִדְּבַשׁ <small>(תהלים יט, יא)</small>. ועל דרך ההשאלה <b>וּמָתוֹק</b> הָאוֹר <small>(קהלת יא, ז)</small>.
<b>ואשר הוא בן ארבע אותיות</b>
<h3>מהמה</h3>
חַשְׁתִּי וְלֹא <b>הִתְמַהְמָהְתִּי</b> <small>(תהלים קיט, ס)</small>, לוּלֵא <b>הִתְמַהְמָהְנוּ</b> <small>(בראשית מג, י)</small>, רְאוּ אָנֹכִי <b>מִתְמַהְמֵהַּ</b> <small>(שמואל ב' טו, כח)</small>, <b>הִתְמַהְמְהוּ</b> וּתְמָהוּ <small>(ישעיה נט, ט)</small>, וְלֹא יָכְלוּ <b>לְהִתְמַהְמֵהַּ</b> <small>(שמות יב, לט)</small>, וְאֵהוּד נִמְלַט עַד <b>הִתְמַהְמְהָם</b> <small>(שופטים ג, כו)</small>, אִם <b>יִתְמַהְמַהּ</b> חַכֵּה לוֹ <small>(חבקוק ב, ג)</small>, ענין כלם ענין עכוב, ופירוש <b>הִתְמַהְמְהוּ וּתְמָהוּ</b> התמהמהו במחשבה ותמהו ויהיה בעיניכם פלא דבר זה.
נשלמה אות ה<b>מ"ם</b>
<h2><span style="color:Gray;">אות הנ'</span></h2>
<h3>נא</h3>
דַּבֶּר <b>נָא</b> בְּאָזְנֵי הָעָם <small>(שמות יא, ב)</small>, ענינו עתה, וכן כלם. ויש מפרשים אַל <b>נָא</b> תְהִי כַּמֵּת <small>(במדבר יב, יב)</small>, ענין תחינה ובקשה. ובתוספת <b>אל"ף</b> אָנָּא שָׂא <b>נָא</b> פֶּשַׁע אַחֶיךָ <small>(בראשית נ, יז)</small>,<b> אָנָּא</b> י"י הוֹשִׁיעָה <b>נָּא</b> <small>(תהלים קיח, כה)</small>, ויתכן כי ה<b>אל"ף</b> שרש. וכבר כתבנוהו בשרש <b>אָן</b>. אַל תֹּאכְלוּ מִמֶּנּוּ <b>נָא</b> <small>(שמות יב, ט)</small>, פירוש שאינו מבושל כל צרכו. וכן בדברי רבותינו ז"ל <small>(מנחות עח ע"ב. פסחים לו ע"א)</small> יוצאין במצה נא. מאי מצה נא? כל שפורסה ואין חוטין נמשכין ממנה.
<h3>נאם</h3>
<b>וַיִּנְאֲמוּ נְאֻם</b> <small>(ירמיה כג, לא)</small>,<b> נְאֻם</b> פֶּשַׁע לָרָשָׁע <small>(תהלים לו, ב)</small>, חָרְבוּ מְאֹד <b>נְאֻם</b> י"י <small>(ירמיה ב, יב)</small>, וְנִשְּׁכוּ אֶתְכֶם <b>נְאֻם</b> י"י <small>(ירמיה ח, יז)</small>, ענינם ענין מאמר. ומלת <b>נְאֻם</b> הוא <b>שם</b>. ואפשר שהוא פעל סמוך, אבל <b>וַיִּנְאֲמוּ נְאֻם</b> הוא שם בשקל <b>זְבוּל</b>. ומזה מֵסִיר שָׂפָה <b>לְנֶאֱמָנִים</b> <small>(איוב יב, כ)</small>, והם הצחים בלשונם ויודעים בחכמת הדבר.
<h3>נאף</h3>
וְעֵין <b>נֹאֵף</b> שָׁמְרָה נֶשֶׁף <small>(איוב כד, טו)</small>, אֲשֶׁר <b>יִנְאַף</b> אֶת אֵשֶׁת אִישׁ <small>(ויקרא כ, י)</small>. <b>והכבד</b> [פִּעֵל] אֲשֶׁר <b>נִאֲפָה</b> מְשֻׁבָה יִשְׂרָאֵל <small>(ירמיה ג, ח)</small>. הָאִשָּׁה <b>הַמְּנָאָפֶת</b> <small>(יחזקאל טז, לב)</small>, <b>וַיְנַאֲפוּ</b> אֶת נְשֵׁי רֵעֵיהֶם <small>(ירמיה כט, כג)</small>. <b>והשם</b> לַבָּלָה <b>נִאוּפִים</b> <small>(יחזקאל כג, מג)</small>. ובהכפל <b>למ"ד</b> הפעל <b>וְנַאֲפוּפֶיהָ</b> מִבֵּין שָׁדֶיהָ <small>(הושע ב, ד)</small>, ידוע.
<h3>נאץ</h3>
וְתוֹכַחַת <b>נָאַץ</b> לִבִּי <small>(משלי ה, יב)</small>, <b>נָאֲצוּ</b> כָּל תּוֹכַחְתִּי <small>(משלי א, ל)</small>, וַעֲצַת עֶלְיוֹן <b>נָאָצוּ</b> <small>(תהלים קז, יא)</small>, <b>וַיִנְאַץ</b> בְּזַעַם אַפּוֹ <small>(איכה ב, ו)</small>.<b> והפעל הכבד</b> [פִּעֵל] <b>נִאֵץ</b> י"י <small>(תהלים י, ג)</small>, <b>נִאֲצוּ</b> הָאֲנָשִׁים הָאֵלֶּה <small>(במדבר טז, ל)</small>, וְאֵת אִמְרַת קְדוֹשׁ יִשְׂרָאֵל <b>נִאֵצוּ</b> <small>(ישעיה ה, כד)</small>, <b>וְנִאֲצוּנִי</b> וְהֵפֵר אֶת בְּרִיתִי <small>(דברים לא, כ)</small>, עַד אָנָה <b>יְנַאֲצֻנִי</b> <small>(במדבר יד, יא)</small>, וְכָל <b>מְנַאֲצַי</b> לֹא יִרְאוּהָ <small>(במדבר יד, כג)</small>, אֶפֶס כִּי <b>נִאֵץ נִאַצְתָּ</b> <small>(שמואל ב' יב, יד)</small>, ונאץ הוא <b>מקור</b>. <b>וההתפעל</b> עם הפעול מזה הבנין וְתָמִיד כָּל הַיּוֹם שְׁמִי <b>מִנֹּאָץ</b><small>(ישעיה נב, ה)</small>, משפטו <b>מִתְנָאֵץ</b>. או הוא מורכב עם שלא נזכר פעלו כאשר כתבתי בחלק הדקדוק בבנינו בשער הפעלים. <b>והשם</b> יוֹם צָרָה וְתוֹכֵחָה <b>וּנְאָצָה</b> <small>(ישעיה לז, ג)</small>. ומשקל אחר וַיַּעֲשׂוּ <b>נֶאָצוֹת</b> גְּדֹלוֹת <small>(נחמיה ט, יח)</small>, בסגול ה<b>נו"ן</b>. שָׁמַעְתִּי אֶת כָּל <b>נָאָצוֹתֶיךָ</b> <small>(יחזקאל לה, יב)</small>, בקמץ ה<b>נו"ן</b> וה<b>אל"ף</b>. ענין כלם ענין מיאוס. ואשר הם מהפעל הכבד הם קרובים לענין הכעסה וכלם קרובים בענין.
<h3>נאק</h3>
<b>וְנָאַק</b> נַאֲקוֹת חָלָל <small>(יחזקאל ל, כד)</small>, מֵעִיר מְתִים <b>יִנְאָקוּ</b> <small>(איוב כד, יב)</small>. וַיִּשְׁמַע אֱלֹהִים אֶת <b>נַאֲקָתָם</b> <small>(שמות ב, כד)</small>, ענינם ענין צעקה.
<h3>נאר</h3>
<b>נִאֵר</b> מִקְדָּשׁוֹ <small>(איכה ב, ז)</small>, בחירק. <b>נֵאַרְתָּה</b> בְּרִית עַבְדֶּךָ <small>(תהלים פט, מ)</small> בצרי, ענין הרחקה והשלכה מן הלב. ואדוני אבי ז"ל פירשם ענין השחתה, וכתב עמהם <b>נָאוֹר</b> אַתָּה אַדִּיר <small>(תהלים עו, ה)</small>, בשקל <b>יָכוֹל</b>. <b>והנפעל</b> מזה אַתֶּם <b>נֵאָרִים</b> <small>(מלאכי ג, ט)</small>, ולולא ה<b>אל"ף</b> היה דגוש <b>פ"א</b> הפעל כמו <b>נִגָּשִׁים</b>. וכבר כתבנוהו בשרש <b>אָרַר</b>.
<h3>נבב</h3>
וְאִישׁ <b>נָבוּב</b> יִלָּבֵב <small>(איוב יא, יב)</small>, <b>נְבוּב</b> לֻחֹת <small>(שמות כז, ח)</small>, כתבתים בשרש <b>בִּיב</b>.
<h3>נבא</h3>
וְלֹא קָם <b>נָבִיא</b> עוֹד בְּיִשְׂרָאֵל <small>(דברים לד, י)</small>, יִהְיֶה <b>נְבִיאֶךָ</b> <small>(שמות ז, א)</small>, כמו שאמר יִהְיֶה לְּךָ לְפֶה <small>(שמות ד, טז)</small>, כמו שהנביא מדבר לעם בשליחות האל, כן ידבר הוא בשליחותך מה שתאמר לו, כמו שאמר וְאַתָּה תִּהְיֶה לּוֹ לֵאלֹהִים <small>(שם)</small>. וַיַּרְא אֶת לַהֲקַת <b>הַנְּבִיאִים</b> <small>(שמואל א' יט, כ)</small>. וָאֶקְרַב אֶל <b>הַנְּבִיאָה</b> <small>(ישעיה ח, ו)</small>, לפי שהיתה אשת הנביא קראה נביאה. וְגַם לְנוֹעַדְיָה <b>הַנְּבִיאָה</b> <small>(נחמיה ו, יד)</small>, כתב רבי יונה כי הוא כמו <b>הַנָבִיא</b> כי אין נועדיה אשר אשה. וכתב וכבר אמרו כי הוא שמעיה בן דליה וקראו נועדיה בעבור אמרו לו<b> נִוָּעֵד</b> אֶל בֵּית הָאֱלֹהִים <small>(נחמיה ו, י)</small>. וזה לא יתכן בלשון לעשות הנקבה זכר והזכר נקבה. וכבר כתבנו מקצת מן הדומים כן בחלק הדקדוק, וכתבנו דעתינו בהם שם. ונועדיה היתה אשה נביאת שקר שכרוה סנבלט וטוביה להפחיד נחמיה, וכן שֹכר נביאי שקר אחרים להפחידו כמו שאמר וליתר הנביאים אשר מיראים אותי <small>(נחמיה ו, יד)</small>. <b>והנפעל ממנו</b> יָקֵם י"י אֶת דְּבָרֶיךָ אֲשֶׁר <b>נִבֵּאתָ</b> <small>(ירמיה כח, ו)</small>. ונכתב ב<b>יו"ד</b> מַדּוּעַ <b>נִבֵּיתָ</b> בְשֵׁם י"י <small>(ירמיה כו, ט)</small>, <b>וְנִבֵּאתִי</b> כַּאֲשֶׁר צֻוֵּיתִי <small>(יחזקאל לז, ז)</small>, עַל יַד אָסָף <b>הַנִּבָּא</b> <small>(דברי הימים א' כה, ב)</small>, וּלְעִתִּים רְחוֹקוֹת הוּא <b>נִבָּא</b> <small>(יחזקאל יב, כז)</small>, בֶּן אָדָם <b>הִנָּבֵא</b> אֶל נְבִיאֵי יִשְׂרָאֵל <b>הַנִּבָּאִים</b> <small>(יחזקאל יג, ב)</small>, בקמץ ושאר <b>נבְּאים הנבְּאים</b> בשוא. אֲשֶׁר שְׁלָחוֹ י"י שָׁם <b>לְהִנָּבֵא</b> <small>(ירמיה יט, יד)</small>, <b>הִנָּבֵא</b> בֶן אָדָם <small>(יחזקאל לח, יד)</small>. <b>והמקור</b> בתוספות <b>תי"ו</b> אִישׁ מֵחֶזְיֹנוֹ <b>בְּהִנָּבְאֹתוֹ</b> <small>(זכריה יג, ד)</small>. ובא הענין הזה בלשון נפעל לפי שענינו קיבול הנבואה מהאל ולדבר בה אל השלוח אליו יחיד או רבים. <b>וההתפעל</b> הֵמָּה <b>מִתְנַבְּאִים</b> <small>(ירמיה יד, יד)</small>, <b>וַיִּתְנַבְּאוּ</b> עַד לַעֲלוֹת הַמִּנְחָה <small>(מלכים א' יח, כט)</small>, <b>הִנַּבְּאוּ</b> בַבַּעַל <small>(ירמיה כג, יג)</small>, משפטו <b>הִתְנַּבְּאוּ</b>. וכן <b>וְהִנַּבֵּאתִי</b> כַּאֲשֶׁר צִוָּנִי <small>(יחזקאל לז, י)</small>, משפטו <b>הִתְנַּבֵּאתִי</b>. <b>הַמִּתְנַבְּאוֹת</b> מִלִּבְּהֶן <small>(יחזקאל יג, יז)</small>, <b>וַיִּתְנַבֵּא</b> בְתוֹךְ הַבַּיִת <small>(שמואל א' יח, י)</small>, תרגומו <b>וְאִישְׁתַּטִי בְּגוֹ בֵיתָא</b>. ובאה מלת <b>וְהִתְנַבִּיתָ</b> עִמָּם <small>(שמואל א' י, ו)</small> על דרך בעלי ה<b>ה"א</b>. וכן וַיְכַל <b>מֵהִתְנַבּוֹת</b> <small>(שמואל א' י, יג)</small>.
<h3>נבח</h3>
לֹא יוּכְלוּ <b>לִנְבֹּחַ</b> <small>(ישעיה נז, י)</small>, צעקת הכלבים הקרא נביחה.
<h3>נבט</h3>
<b>וְנִבַּט</b> לָאָרֶץ <small>(ישעיה ה, ל)</small>, ה<b>נו"ן</b> שרש והוא <b>פעל עבר מהדגוש</b> [פִּעֵל]. ויש אומרים שהוא נפעל. <b>וכבד אחר</b> [הִפְעִיל] לֹא <b>הִבִּיט</b> אָוֶן בְּיַעֲקֹב <small>(במדבר כג, כא)</small>,<b> וְהִבִּיטוּ</b> אַחֲרֵי מֹשֶׁה <small>(שמות לג, ח)</small>, <b>וְהִבַּטְתָּ</b> צַר מָעוֹן <small>(שמואל א' ב, לב)</small>, <b>הַבֶּט</b> נָא הַשָּׁמַיְמָה <small>(בראשית טו, ה)</small>, אַל <b>תַּבִּיט</b> אַחֲרֶיךָ <small>(בראשית יט, יז)</small>, <b>הַמַּבִּיט</b> לָאָרֶץ וַתִּרְעָד <small>(תהלים קד, לב)</small>, <b>וְהַבִּיט</b> אֶל עָמָל לֹא תוּכָל <small>(חבקוק א, יג)</small>, <b>מֵהַבִּיט</b> אֶל הָאֱלֹהִים <small>(שמות ג, ו)</small>. ומקור אחר בצרי <b>הַבֵּיט</b> יָמִין וּרְאֵה <small>(תהלים קמב, ה)</small>. <b>והשם</b> הִנֵּה כֹה <b>מַבָּטֵנוּ</b> <small>(ישעיה כ, ו)</small>, מִכּוּשׁ <b>מַבָּטָם</b> <small>(ישעיה כ, ה)</small>, בפתח ה<b>מ"ם</b>. וְעֶקְרוֹן כִּי הוֹבִישׁ <b>מֶבָּטָהּ</b> <small>(זכריה ט, ה)</small>, ה<b>מ"ם</b> בסגול ענינם ענין ההשגחה.
<h3>נבל</h3>
<b>נָבֵל</b> צִיץ <small>(ישעיה מ, ז)</small>, פעל עבר בפלס <b>יָבֵשׁ</b> חָצִיר <small>(שם)</small>. אָבְלָה <b>נָבְלָה</b> הָאָרֶץ כד, ד)</small>, <b>נָבֹל תִּבֹּל</b> <small>(שמות יח, יח)</small>, <b>כִּנְבֹל</b> עָלֶה מִגֶּפֶן <small>(ישעיה לד, ד)</small>. וְצִיץ <b>נֹבֵל</b> צְבִי תִפְאַרְתּוֹ <small>(ישעיה כח, א)</small>, וְהָיְתָה צִיצַת <b>נֹבֵל</b> <small>(ישעיה כח, ד)</small>, <b>וּכְנֹבֶלֶת</b> מִתְּאֵנָה <small>(ישעיה לד, ד)</small>. <b>והתאר</b> וְהֶעָלֶה <b>נָבֵל</b> <small>(ירמיה ח, יג)</small>. כְּאֵלָה <b>נֹבֶלֶת</b> עָלֶהָ <small>(ישעיה א, ל)</small>, פירוש נקראת האלה נובלת לפי שעליה נובלים, ופירוש נובלת מצד עליה. ועל זה הדרך <b>מְגֻלְּחֵי</b> זָקָן <small>(ירמיה מא, ה)</small>, שזקנם מגולח,<b> וּקְרֻעֵי</b> בְגָדִים <small>(שם)</small>, שבגדיהם קרועים. וכן <b>חָגוּר</b> כְּלֵי מִלְחָמָה <small>(שופטים יח, יא)</small>, שמתניהם חגורים בכלי מלחמה. וכן <b>וְחֶלְקָה</b> אֲשֶׁר לֹא תַמְטִיר עָלֶיהָ <b>תִּיבָשׁ</b> <small>(עמוס ד, ז)</small>, שיבש עשבה. וכן <b>הָעִיר הַיֹּצֵאת</b> אֶלֶף <small>(עמוס ה, ג)</small>, כי אנשי העיר הם היוצאים. וכן וַתָּבֹא הָעִיר<b> בַּמָּצוֹר</b> <small>(מלכים ב' כד, י)</small>, וְאִם לֹא <b>תַשְׁלִים</b> עִמָּךְ <b>וְעָשְׂתָה</b> עִמְּךָ מִלְחָמָה <small>(דברים כ, יב)</small> והדומים להם. <b>והכבד</b> [הִפְעִיל] <b>וַנָּבֶל</b> כֶּעָלֶה כֻּלָּנוּ <small>(ישעיה סד, ה)</small>, בא הקמץ תמורת הדגש כמו שבא גם כן <b>וַיָּזֶד</b> יַעֲקֹב נָזִיד <small>(בראשית כה, כט)</small>, משפטם <b>וַיִּזֵד, וַנַּבֵּל</b> בדגש <b>עי"ן</b> הפעל ועיקרם <b>וַיְנַזֵד, וַיְנַבֵּל</b>. או יהיה מבנין נפעל ועקרו <b>וַיִּנָּבֵל</b>, ובהעדר <b>נו"ן</b> השרש הוטלה תנועתה על <b>נו"ן</b> הנוספת כמשפט. כלם ענין נפילה. ומזה נקרא לאדם הפחות והנופל נבל כִּי<b> נָבָל</b> נְבָלָה יְדַבֵּר <small>(ישעיה לב, ו)</small>, כְּאַחַד <b>הַנְּבָלִים</b> <small>(שמואל ב' יג, יג)</small>, כְּדַבֵּר אַחַת <b>הַנְּבָלוֹת</b> <small>(איוב ב, י)</small>, ענין הכל נפילה וירידה. ונאמר מן הענין הזה אִם <b>נָבַלְתָּ</b> בְהִתְנַשֵּׂא <small>(משלי ל, לב)</small>. ופירוש הפסוק אם נפלת מגדלתך היה בהתכבד והתנשא שלא תשאל מן הנבלים ומאנשים שאינם ראויים לשאלתך, כלומר הוקר נפשך אף על פי שנפלת כמו שהיית יקר קודם לכן, וחדל <b>מִשְּׁאוֹל</b> אנשים שאינם ראוים <b>וּמֵעֲשֹוֹת</b> דברים המגונים לך. וזהו שאמר וְאִם זַמּוֹתָ יָד לְפֶה <small>(שם)</small>, כלומר אפילו אם חשבת לשאול שים יד לפה שלא לשאול ושלא לעשות דבר שאינו ראוי לך לעשות. ומזה עוד לְבִלְתִּי עֲשׂוֹת עִמָּכֶם <b>נְבָלָה</b> <small>(איוב מב, ח)</small>, כלומר דבר כעור ומגונה. וכן <b>בְּנִבְלַת</b> שִׁקּוּצֵיהֶם <small>(ירמיה טז, יח)</small>, כעור גילוליהם. ומשקל אחר אֲגַלֶּה אֶת <b>נַבְלֻתָהּ</b> <small>(הושע ב, יב)</small>. <b>והכבד</b> [פִּעֵל] אַל <b>תְּנַבֵּל</b> כִּסֵּא כְבוֹדֶךָ <small>(ירמיה יד, כא)</small>, כלומר אל תפחיתהו ואל תורידהו. <b>וַיְנַבֵּל</b> צוּר יְשֻׁעָתוֹ <small>(דברים לב, טו)</small>, הורידהו מגדלתו לפי מחשבה ולפי מעשיו. וְהִשְׁלַכְתִּי עָלַיִךְ שִׁקֻּצִים <b>וְנִבַּלְתִּיךְ</b> <small>(נחום ג, ו)</small>, כלומר אשימך כעורה ומגונה, או פירושו כנבלה המושלכת. ומזה נקראת <b>הַגְּוִיָּה</b> המתה הנופלת נבלה וְחֵלֶב <b>נְבֵלָה</b> <small>(ויקרא ז, כד)</small>, <b>נְבֵלָתִי</b> יְקוּמוּן <small>(ישעיה כו, יט)</small>, פירוש עם נבלת יקומון מתיך. ומשקל אחר אוֹ <b>בְנִבְלַת</b> חַיָּה טְמֵאָה <small>(ויקרא ה, ב)</small>, לֹא תָלִין <b>נִבְלָתוֹ</b> עַל הָעֵץ <small>(דברים כא, כג)</small>. או הם משקל אחר ופעם ישתנה ופעם לא ישתנה כמו שכתבנו בחלק הדקדוק בשער השמות. וכן נאמר בלשון נפילה על הגויה המתה וַיָּסַר לִרְאוֹת אֵת <b>מַפֶּלֶת</b> הָאַרְיֵה <small>(שופטים יד, ח)</small>, אם כן <b>נְבֵלָה</b> היא מענין <b>נְפִילָה</b>. <b>נֵבֶל</b> יִמָּלֵא יָיִן <small>(ירמיה יג, יב)</small>, וְאֶחָד נֹשֵׂא <b>נֵבֶל</b> יָיִן <small>(שמואל א' י, ג)</small>, בשש נקודות. ויש ספרים בחמש נקודות פירוש נאד העור, כד היוצר כי כן כתוב וּשְׁבָרָהּ כְּשֵׁבֶר <b>נֵבֶל</b> יוֹצְרִים <small>(ישעיה ל, יד)</small>, <b>וְנִבְלֵיהֶם</b> יְנַפֵּצוּ <small>(ירמיה מח, יב)</small>, <b>לְנִבְלֵי</b> חֶרֶשׂ <small>(איכה ד, ב)</small>. <b>נֵבֶל</b> וְתֹף <small>(שמואל א' י, ה)</small>, <b>בְּנֵבֶל</b> וְכִנּוֹר <small>(תהלים קנ, ג)</small>, <b>בְּנֵבֶל</b> עָשׂוֹר <small>(תהלים לג, ב)</small>, בחמש נקודות. אבל בִכְלִי <b>נֶבֶל</b> <small>(תהלים עא, כב)</small>, סגול. והמסורת עליו לית סגול וחד וְהָיָה כִנּוֹר <b>וָנֶבֶל</b> <small>(ישעיה ה, יב)</small>, עֲלֵי עָשׂוֹר וַעֲלֵי <b>נָבֶל</b> <small>(תהלים צב, ד)</small>, וּבְכִנֹּרוֹת <b>וּבִנְבָלִים</b> <small>(שמואל ב' ו, ה)</small>, הוא כלי מכלי הזמר. מִכְּלֵי הָאַגָּנוֹת וְעַד כָּל כְּלֵי <b>הַנְּבָלִים</b> <small>(ישעיה כב, כד)</small>, תרגם יונתן <b>מִכַּהֲנְיָא לָבְשֵׁי אֵפוֹדָא וְעַד בְּנֵי לֵוִי אָחֲדֵי נִבְלַיָא</b>. <b>וְנִבְלֵי</b> שָׁמַיִם מִי יַשְׁכִּיב <small>(איוב לח, לו)</small>, פירוש גשמי שמים. וכן וַיְהִי <b>הַמַּבּוּל</b> <small>(בראשית ז, יז)</small>, כי משפטו <b>מַנְבּוּל</b>.
<h3>נבע</h3>
נַחַל <b>נֹבֵעַ</b> <small>(משלי יח, ד)</small>. <b>והשם</b> מבוע וְצִמָּאוֹן <b>לְמַבּוּעֵי</b> מָיִם <small>(ישעיה לה, ז)</small>, וְעַל <b>מַבּוּעֵי</b> מַיִם יְנַהֲלֵם <small>(ישעיה מט, י)</small>, נביעת המים היא יציאתם מהמקור. וְתִשָּׁבֶר כַּד עַל <b>הַמַּבּוּעַ</b> <small>(קהלת יב, ו)</small>, הכד הוא המרה, והמבוע הוא הכבד שהמרה סמוכה עליו לפיכך אמר <b>וְתִשָּׁבֶר כַּד עַל הַמַּבּוּעַ</b>, והכבד הוא מקור הדם לפיכך קראו <b>מַבּוּעַ</b>. וכן נקרא הדבור בלשון הזה לפי שהוא יוצא מהפה כמים מהמקור. יוֹם לְיוֹם <b>יַבִּיעַ</b> אֹמֶר <small>(תהלים יט, ג)</small>, הִנֵּה <b>יַבִּיעוּן</b> בְּפִיהֶם <small>(תהלים נט, ח)</small>, <b>אַבִּיעָה</b> חִידוֹת <small>(תהלים עח, ב)</small>, <b>תַּבַּעְנָה</b> שְׂפָתַי תְּהִלָּה <small>(תהלים קיט, קעא)</small>. וכן יַבְאִישׁ <b>יַבִּיעַ</b> שֶׁמֶן רוֹקֵחַ <small>(קהלת י, א)</small>, אומר כי הזבוב יבאיש שמן רוקח ולא יפסוק הבאוש כי בכל עת יביע הזבוב הבאוש ויוציאו. ורבי יונה פירשו בענין הדבור כלומר מרוב באושו כאילו ידבר ויכריז על באשו בחוץ ובא על דרך וְשֶׁמֶן יְמִינוֹ יִקְרָא <small>(משלי כז, טז)</small>. והרב רבי יצחק אבן גיאת פירשו מענין אבעבועות ומשרשו, כי כתב כי הוא מבנין הכבד מפעלי הכפל, כי כאשר יבאיש השמן יעשה אבעבועות.
<h3>נגב</h3>
מֶלֶךְ <b>הַנֶּגֶב</b> <small>(דניאל יא, ה)</small>, בשש נקודות. צָפֹנָה<b> וָנֶגְבָּה</b> <small>(בראשית יג, יד)</small>, הוא דרום. כִּי אֶרֶץ <b>הַנֶּגֶב</b> נְתַתָּנִי <small>(הושע טו, יט)</small>, פירוש ארץ חרבה וחררה. וכן כַּאֲפִיקִים <b>בַּנֶּגֶב</b> <small>(תהלים קכו, ד)</small>, כְּסוּפוֹת <b>בַּנֶּגֶב</b> <small>(ישעיה כא, א)</small>, מַשָּׂא בַּהֲמוֹת <b>נֶגֶב</b> <small>(ישעיה ל, ו)</small>. ותרגום חָרְבוּ פְּנֵי הָאֲדָמָה <small>(בראשית ח, יג)</small> <b>נְגוּבוּ אַפֵּי אַרְעָא.</b> וכן בדברי רבותינו ז"ל <small>(טהרות פרק י, משנה ח)</small> מנגבן והן טהורין. וזולת זה נשתמשו בלשון הזה הרבה. וְדָוִד קָם מֵאֵצֶל <b>הַנֶּגֶב</b> <small>(שמואל א' כ, מא)</small>, עַל <b>נֶגֶב</b> יְהוּדָה וְעַל <b>נֶגֶב</b> הַיְּרַחְמְאֵלִי וְאֶל <b>נֶגֶב</b> הַקֵּינִי <small>(שמואל א' כז, י)</small>, אֶל <b>נֶגֶב</b> וְאֶל צִקְלַג <small>(שמואל א' ל, א)</small>, יתכן בכלם שפירושם המדבר ומקום החרב והיבש או פירושם דרום. וכן עָרֵי <b>הַנֶּגֶב</b> סֻגְּרוּ <small>(ירמיה יג, יט)</small>. או יהיה פירוש אלה ארץ מישור, כי גם המדבר הוא מישור, והדרום עצמו נקרא על כן <b>נֶגֶב</b> לפי שיש בפאת דרום חרב הרבה ואין בה ישוב כמו בשאר הפאות מפני החמימות.
<h3>נגד</h3>
מִי <b>הִגִּיד</b> לְךָ <small>(בראשית ג, יא)</small>. אֶת מִי <b>הִגַּדְתָּ</b> מִלִּין <small>(איוב כו, ד)</small>, כמו אל מי. <b>הִגַּדְתִּי</b> הַיּוֹם לַי"י אֱלֹהֶיךָ <small>(דברים כו, ג)</small>, כלומר אספר ואקרא הדברים לפניו ואתן לפניו הוראה כי באתי אל המקום אשר הבטיח את אבותינו לתת לנו, וּבַעַל הכְּנָפַיִם [כְּנָפַיִם] <b>יַגִּיד</b> דָּבָר <small>(קהלת י, כ)</small>, בצרי וב<b>יו"ד</b> המשך. וכן <b>וְתַגֵּיד</b> לִבְנֵי יִשְׂרָאֵל <small>(שמות יט, ג)</small>, <b>הַגֵּיד נַגִּיד</b> לַמֶּלֶךְ <small>(ירמיה לו, טז)</small>. <b>מַגֶּדֶת</b> מוֹלַדְתָּהּ <small>(אסתר ב, כ)</small>, וְאַתֶּם הֲלוֹא <b>תַגִּידוּ</b> <small>(ישעיה מח, ו)</small>. <b>הַגִּידוּ וְנַגִּידֶנּוּ</b> <small>(ירמיה כ, י)</small>, פירוש הגידו עליו דבר שקר ונגידנו למלך. כמו שאמר לְכוּ וְנַכֵּהוּ בַלָּשׁוֹן <small>(ירמיה יח, יח)</small>. <b>ושלא נזכר פועלו</b> [הָפְעַל] <b>וְהֻגַּד</b> לְךָ <small>(דברים יז, ד)</small>, <b>הֻגֵּד הֻגַּד</b> לִי <small>(רות ב, יא)</small>, <b>הֻגַּד</b> מקור ענין כלם ענין ספור, אלא שענין ההגדה יבא גם על החדשות ולא כן ענין סיפור אלא על הדבר שנעשה או נאמר. <b>נֶגֶד</b> י"י מְשִׁיחוֹ <small>(שמואל א' טז, ו)</small>, בשש נקדות. כְאַיִן <b>נֶגְדֶּךָ</b> <small>(תהלים לט, ו)</small>, אֶעֱשֶׂה לּוֹ עֵזֶר <b>כְּנֶגְדּוֹ</b> <small>(בראשית ב, יח)</small>, כלומר שתהיה לפניו ולעומתו תמיד לשרתו. וה<b>כ"ף</b> כ<b>כ"ף</b> כהיום. כִּי הִכְעִיסוּ <b>לְנֶגֶד</b> הַבּוֹנִים <small>(נחמיה ג, לז)</small>, ה<b>למ"ד</b> כ<b>למ"ד</b> לעומת. ו<b>למ"ד</b> לנוכח יאמר עם ה<b>למ"ד</b> ובלתי ה<b>למ"ד</b>. ובתוספת <b>ה"א</b> <b>נֶגְדָה</b> נָּא לְכָל עַמּוֹ <small>(תהלים קטז, יח)</small>, או תהיה ה<b>ה"א</b> במקום <b>למ"ד</b> השימוש כלם ענינם לעומת ונכח. וכאשר המלה הזאת עם <b>מ"ם</b> ענינה מרחוק כמו וַתֵּשֶׁב לָהּ <b>מִנֶּגֶד</b> <small>(בראשית כ, טז)</small>, <b>מִנֶּגֶד</b> נִגְעִי יַעֲמֹדוּ <small>(תהלים לח, יב)</small>, כלומר רחוק לעומתי ונכחי ולא יקרבו אלי לפקדני. וְאַתָּה תִּתְיַצֵּב <b>מִנֶּגֶד</b> <small>(שמואל ב' יח, יג)</small>. ומה שאמר וַיַּעַמְדוּ <b>מִנֶּגֶד</b> מֵרָחוֹק <small>(מלכים ב' ב, ז)</small>, להורות על המרחק יותר או תוספת ביאור. ומן הענין הזה נקרא ראש העם נגיד. וְאַתָּה תִּהְיֶה <b>לְנָגִיד</b> <small>(שמואל ב' ה, ב)</small>, מפני שהעם שמים פניהם תמיד ופונים אליו בכל עניניהם. <b>נָגִיד</b> חֲסַר תְּבוּנוֹת וְרַב מַעֲשַׁקּוֹת <small>(משלי כח, טז)</small>, מסוף הפסוק למדנו פירוש תחלתו כי הוא חסר מלת <b>יָמוּת</b> וסמך הכתוב על המבין, כי מצאנו במקומות רבים במקרא חסר ענין מהפסוק לפי שהוא מובן ממנו, וכן הוא משפט הפסוק <b>נָגִיד חֲסַר תְּבוּנוֹת וְרַב מַעֲשַׁקּוֹת</b> ימות בקוצר ימים ושונא בצע יאריך ימים. ואדוני אבי ז"ל פירשו מלשון תרגום בשני ענינים <b>מִשְׁכוּ</b> <small>(שמות יב, כא)</small> תרגומו <b>נְגִידוּ</b>, כלומר <b>יִמָּשֵׁך</b> מן העולם מי שהוא רב מעשקות אך שונא בצע יאריך ימים. ויותר טוב מזה מלשון <b>וַיִּגְוַע</b> <small>(בראשית מט, לג)</small> <b>וְאִיתְנְגִיד</b> כלומר ימות קודם זמנו. וכן נקראו מזה הדברים הטובים והחכמות <b>נְגִדִים</b> מפני שהכל פונים אליהם מפני חשיבותם שִׁמְעוּ כִּי <b>נְגִידִים</b> אֲדַבֵּר <small>(משלי ח, ו)</small>.
<h3>נגה</h3>
וְעַל דְּרָכֶיךָ <b>נָגַהּ</b> אוֹר <small>(איוב כב, כח)</small>, וְלֹא <b>יִגַּהּ</b> שְׁבִיב אִשּׁוֹ <small>(איוב יח, ה)</small>. <b>והשם</b> <b>וְנֹגַהּ</b> כָּאוֹר תִּהְיֶה <small>(חבקוק ג, ג)</small>, <b>וְנֹגַהּ</b> לוֹ סָבִיב <small>(יחזקאל א, ד)</small>. ומשקל אחר <b>לִנְגֹהוֹת</b> בַּאֲפֵלוֹת נְהַלֵּךְ <small>(ישעיה נט, ט)</small>, בפלס בְּאֶרֶץ <b>נְכֹחוֹת</b> יְעַוֵּל <small>(ישעיה כו, י)</small>. <b>והכבד</b> [הִפְעִיל] <b>יַגִּיהַּ</b> חָשְׁכִּי <small>(שמואל ב' כב, כט)</small>, וְיָרֵחַ לֹא <b>יַגִּיהַ</b> אוֹרוֹ <small>(ישעיה יג, י)</small>, ענינם ענין זהר.
<h3>נגח</h3>
וְכִי <b>יִגַּח</b> שׁוֹר אֶת אִישׁ <small>(שמות כא, כח)</small>. <b>והכבד</b> [פִּעֵל] וּבְקַרְנֵיכֶם <b>תְּנַגְּחוּ</b> כָּל הַנַּחְלוֹת <small>(יחזקאל לד, כא)</small>, בָּהֶם עַמִּים <b>יְנַגַּח</b> <small>(דברים לג, יז)</small>, בְּךָ צָרֵינוּ <b>נְנַגֵּחַ</b> <small>(תהלים מד, ו)</small>, <b>מְנַגֵּחַ</b> יָמָּה וְצָפוֹנָה וָנֶגְבָּה <small>(דניאל ח, ד)</small>. <b>והתאר</b> וְאִם שׁוֹר <b>נַגָּח</b> הוּא <small>(שמות כא, כט)</small>. <b>וההתפעל</b> וּבְעֵת קֵץ <b>יִתְנַגַּח</b> עִמּוֹ מֶלֶךְ הַנֶּגֶב <small>(דניאל יא, מ)</small>, ענינם ענין ההדיפה והמכה בקרן.
<h3>נגל</h3>
שִׁלְחוּ <b>מַגָּל</b> <small>(יואיל ד, יג)</small>, משפטו <b>מַנְגָּל</b> והדגש לחסרון ה<b>נו"ן</b>. וכן יקרא בערבי <b>מִנְגַ"ל</b> ב<b>נו"ן</b>. וכבר כתבנוהו באות ה<b>מ"ם</b>.
<h3>נגן</h3>
קִדְּמוּ שָׁרִים אַחַר <b>נֹגְנִים</b> <small>(תהלים סח, כו)</small>, השרים הם בפה והנוגנים הם ביד בכלי, פירוש קדמו שרים ואחריהם נוגנים. <b>והכבד</b> [פִּעֵל] <b>וְנִגֵּן</b> בְּיָדוֹ וְטוֹב לָךְ <small>(שמואל א' טז, טז)</small>, וְהָיָה <b>כְּנַגֵּן הַמְנַגֵּן</b> <small>(מלכים ב' ג, טו)</small>, <b>מְנַגֵּן</b> בַּכִּנּוֹר <small>(שמואל א' טז, טו)</small>. <b>והשם</b> נגינה, לַמְנַצֵּחַ עַל <b>נְגִינַת</b> לְדָוִד <small>(תהלים סא, א)</small>, ה<b>תי"ו</b> מקום <b>ה"א</b>. וכבר כתבנו הדומים לו בחלק הדקדוק. והקבוץ <b>וּנְגִינוֹתַי נְנַגֵּן</b> <small>(ישעיה לח, כ)</small>. ומשקל אחר אֲנִי <b>מַנְגִּינָתָם</b> <small>(איכה ג, סג)</small>. ענין הניגון ידוע, והוא באחד מכלי הזמר.
<h3>נגע</h3>
הַחַיִל אֲשֶׁר <b>נָגַע</b> אֱלֹהִים בְּלִבָּם <small>(שמואל א' י, כו)</small>, עַד יַעְזֵר <b>נָגָעוּ</b> <small>(ישעיה טז, ח)</small>. כַּאֲשֶׁר לֹא <b>נְגַעֲנוּךָ</b> <small>(בראשית כו, כט)</small>, פירוש להרע. וכן לְבִלְתִּי <b>נָגְעֵךְ</b> <small>(רות ב, ט)</small>, <b>הַנֹּגֵעַ</b> בָּאִישׁ הַזֶּה <small>(בראשית כו, יא)</small>, להרע לו. לֹא <b>תִגַּע</b> בּוֹ יָד <small>(שמות יט, יג)</small>, מֵאֲנָה <b>לִנְגּוֹעַ</b> נַפְשִׁי <small>(איוב ו, ז)</small>. עַל כֵּן לֹא נְתַתִּיךָ <b>לִנְגֹּעַ</b> אֵלֶיהָ <small>(בראשית כ, ו)</small>, וְלֹא יֹסִיף עוֹד <b>לָגַעַת</b> בָּךְ <small>(שמואל ב' יד, י)</small> הֲלוֹא <b>כְּגַעַת</b> בָּהּ <small>(יחזקאל יז, י)</small>, <b>גַּע</b> בֶּהָרִים וְיֶעֱשָׁנוּ <small>(תהלים קמד, ה)</small> <b>והפעל הכבד שאינו יוצא</b> [הִפְעִיל] עַד לַשָּׁמַיִם <b>הִגִּיעַ</b> <small>(דברי הימים ב' כח, ט)</small>, <b>מַגִּיעַ</b> הַשָּׁמָיְמָה <small>(בראשית כח, יב)</small>, עֵת הַזָּמִיר <b>הִגִּיעַ</b> <small>(שיר השירים ב, יב)</small>. אף על פי כי לדקות העיון כל הפעיל הוא יוצא. ואשר הוא יוצא <b>וְהִגַּעְתִּיהוּ</b> אֶל הָאָרֶץ וְנִגְלָה יְסֹדוֹ <small>(יחזקאל יג, יד)</small>, <b>וְהִגַּעְתֶּם</b> אֶל הַמַּשְׁקוֹף <small>(שמות יב, כב)</small>, <b>וַתַּגַּע</b> לְרַגְלָיו <small>(שמות ד, כה)</small>. <b>וַיַּגַּע</b> עַל פִּי <small>(ישעיה ו, ז)</small>, המלאך הגיע הרצפה על פי. וַיִּשְׁלַח י"י אֶת יָדוֹ<b> וַיַּגַּע</b> עַל פִּי <small>(ירמיה א, ט)</small>, פירוש הגיע ידו על פי. וְאִם לֹא <b>תַגִּיעַ</b> יָדוֹ <small>(ויקרא ה, ז)</small>, כלומר שלא הגיע ידו לממון שיקנה בו שה. ופירשהו רבותינו ז"ל <small>(ספרא פרשת ויקרא פרק יח, דף יד)</small> אין לו ללוות ולא לעסוק באומנותו, ואפילו היה לו השה או דמיו ולא היה לו הוצאת הדרך מביא קרבן עני שנאמר דֵּי שֶֹה <small>(שם)</small>, ענינם ההשגה וההקרבה. וענין אחר <b>נָגוּעַ</b> מֻכֵּה <small>(ישעיה נג, ד)</small>, וָאֱהִי <b>נָגוּעַ</b> כָּל הַיּוֹם <small>(תהלים עג, יד)</small>. <b>והשם</b> <b>נֶגַע</b> צָרַעַת <small>(ויקרא יג, ג)</small>, אִישׁ <b>נֶגַע</b> לְבָבוֹ <small>(מלכים א' ח, לח)</small>, בסגול ה<b>נו"ן</b>. <b>נְגָעִים</b> גְּדֹלִים <small>(בראשית יב, יז)</small>. <b>והפעל הכבד</b> [פִּעֵל] כִּי <b>נִגְּעוֹ</b> י"י <small>(דברי הימים ב' כו, כ)</small>, <b>וַיְנַגַּע</b> י"י אֶת פַּרְעֹה <small>(בראשית יב, יז)</small>. <b>ושלא נזכר פעלו ממנו</b> [פֻּעַל] וְעִם אָדָם לֹא <b>יְנֻגָּעוּ</b> <small>(תהלים עג, ה)</small>. <b>והנפעל</b> מזה הענין <b>וַיִּנָּגְעוּ</b> יְהוֹשֻׁעַ וְכָל יִשְׂרָאֵל <small>(יהושע ח, טו)</small>, כלומר הראו עצמם שהיו כנגועים ומוכים, כי היו נסים לפניהם כדי להתיקם מן העיר. ויתכן לפרשו שהיו כן נגועים, כי אחר שהיו נסים לא יתכן שלא היו נגועים, שהרי לא היו משיבים מלחמה לרודפים אחריהם, ואילו היו פירושו שהראו עצמם נגועים מבלתי שהיו נגועים היה אומר בלשון התפעל ויתנגעו כי כן המשפט.
<h3>נגף</h3>
<b>וְנָגְפוּ</b> אִשָּׁה הָרָה <small>(שמות כא, כב)</small>, וְכִי <b>יִגֹּף</b> שׁוֹר אִישׁ <small>(שמות כא, לה)</small>, כִּי אִם י"י <b>יִגָּפֶנּוּ</b> <small>(שמואל א' כו, י)</small>, <b>נָגֹף</b> וְרָפוֹא <small>(ישעיה יט, כב)</small>. <b>וַיִּגֹּף</b> י"י אֶת הַיֶּלֶד אֲשֶׁר יָלְדָה אֵשֶׁת אוּרִיָּה לְדָוִד וַיֵּאָנַשׁ <small>(שמואל ב' יב, טו)</small>, פירוש נגפו בחולי קשה. <b>לִנְגֹּף</b> אֶת מִצְרַיִם <small>(שמות יב, כג)</small>, כלם <b>פעלים</b> <b>יוצאים</b>. ו<b>העומד</b> פֶּן <b>תִּגֹּף</b> בָּאֶבן רַגְלֶךָ <small>(תהלים צא, יב)</small>, וְרַגְלְךָ לֹא <b>תִגּוֹף</b> <small>(משלי ג, כג)</small>. <b>והנפעל</b> כִּי <b>נִגַּף</b> לִפְנֵי יִשְׂרָאֵל <small>(שמואל ב' י, טו)</small>, פתח והוא נפעל עבר. אַךְ <b>נִגּוֹף נִגָּף</b> הוּא <small>(שופטים כ, לט)</small>, יִתֶּנְךָ י"י <b>נִגָּף</b> <small>(דברים כח, כה)</small>, קמוצים והם בינונים - <b>בְּהִנָּגֵף</b> עַמְּךָ יִשְׂרָאֵל <small>(מלכים א' ח, לג)</small>. <b>וההתפעל</b> וּבְטֶרֶם <b>יִתְנַגְּפוּ</b> רַגְלֵיכֶם עַל הָרֵי נָשֶׁף <small>(ירמיה יג, טז)</small>. <b>והשם</b> וְלֹא יִהְיֶה בָכֶם <b>נֶגֶף</b> <small>(שמות יב, יג)</small>, בשש נקודות. ומשקל אחר אַחֲרֵי <b>הַמַּגֵּפָה</b> <small>(במדבר כו, א)</small>, אֶת כָּל <b>מַגֵּפֹתַי</b> <small>(שמות ט, יד)</small>, כולם ענין הדחיפה והמכה, יש בהם במיתה ויש מהם בלא מיתה.
<h3>נגר</h3>
עֵינִי <b>נִגְּרָה</b> וְלֹא תִדְמֶה <small>(איכה ג, מט)</small>, יָדִי לַיְלָה <b>נִגְּרָה</b> <small>(תהלים עז, ג)</small>, מבנין <b>נפעל</b>. וכן <b>נִגָּרוֹת</b> בְּיוֹם אַפּוֹ <small>(איוב כ, כח)</small>, וְכַמַּיִם <b>הַנִּגָּרִים</b> אַרְצָה <small>(שמואל ב' יד, יד)</small>. ויש מפרשים מזה פָּרַץ נַחַל מֵעִם <b>גָּר</b> <small>(איוב כח, ד)</small>. <b>והכבד</b> [הִפְעִיל] <b>וְהִגַּרְתִּי</b> לַגַּי אֲבָנֶיהָ <small>(מיכה א, ו)</small>, <b>וַיַּגֵּר</b> מִזֶּה <small>(תהלים עה, ט)</small>, <b>יַגִּירֻהוּ</b> עַל יְדֵי חָרֶב <small>(תהלים סג, יא)</small>,<b> וַתַּגֵּר</b> אֶת בְּנֵי יִשְׂרָאֵל עַל יְדֵי חָרֶב <small>(יחזקאל לה, ה)</small>, כְּמַיִם <b>מֻגָּרִים</b> בְּמוֹרָד <small>(מיכה א, ד)</small>, ענין ההתכה וההגדה. ומה שנפל מזה הלשון בדמע כמו עיני <b>נִגְּרָה</b>, ובדם כמו <b>וַתַּגֵּר אֶת בְּנֵי יִשְׂרָאֵל עַל יְדֵי חָרֶב</b>, ובמים כמו מים <b>מֻגָּרִים</b> במורד,<b> וְכַמַּיִם הַנִּגָּרִים אַרְצָה</b>, וביין כמו <b>וַיַּגֵּר מִזֶּה</b>, הוא ענין ההתכה כמשמעו. וכן <b>יָדִי לַיְלָה נִגְּרָה</b>, רצונו לומר מכתי נגרה על דרך וַיִּתְּכוּ כַמַּיִם שַׁאֲגֹתָי <small>(איוב ג, כד)</small>. ומה שאמר באבניכם ובכמוהם הוא בענין הגרת הדבר וגלגולו מגבוה לעמוק.
<h3>נגשׁ</h3>
<b>וַיִּגַּשׁ</b> אֵלָיו יְהוּדָה <small>(בראשית מד, יח)</small>, <b>וַתִּגַּשְׁןָ</b> הַשְּׁפָחוֹת <small>(בראשית לג, ו)</small>, <b>גֶּשׁ</b> הָלְאָה <small>(בראשית יט, ט)</small>, ובפתח <b>גַּשׁ</b> פְּגַע בּוֹ <small>(שמואל ב' א, טו)</small>. <b>גְּשָׁה</b> לִּי וְאֵשֵׁבָה <small>(ישעיה מט, כ)</small>, גש שמה בעבורי שאשב בריוח כי צר לי המקום. וכן <b>גֶּשׁ</b> הלאה כי אף על פי שהוא רחוק ממקום המדבר הוא קרוב אל המקום האחר. <b>גְּשׁוּ</b> נָא אֵלַי וַיִּגָּשׁוּ <small>(בראשית מה, ד)</small>, <b>גּשִׁי</b> הֲלֹם <small>(רות ב, יד)</small>, <b>לָגֶשֶׁת</b> אֵלַי <small>(ירמיה ל, כא)</small>, עַד <b>גִּשְׁתּוֹ</b> עַד אָחִיו <small>(בראשית לג, ג)</small>, אַל <b>תִּגַּשׁ</b> בִּי כִּי קְדַשְׁתִּיךָ <small>(ישעיה סח, ה)</small>. <b>והנפעל</b> יַעַן כִּי <b>נִגַּשׁ</b> הָעָם הַזֶּה <small>(ישעיה כט, יג)</small>. כן כתבו רבי יונה. וכן במקצת הספרים. והמסורת לית בספרא. ועוד מסורה אחרת <b>נִגַּשֹ וְנִגַּשֹ</b> ד' וסימנם <b><small>(1)</small> וְאִישׁ יִשְׂרָאֵל</b> [רָאוּ כִּי צַר לוֹ כִּי נִגַּשׂ <small>(שמואל א' יג, ו)</small>], <b><small>(2)</small> וחברו</b> [וְאִישׁ יִשְׂרָאֵל נִגַּשׂ <small>(שמואל א' יד, כד)</small>], <b><small>(3)</small> יִרְהֲבוּ</b> [וְנִגַּשׂ הָעָם אִישׁ בְּאִישׁ וְאִישׁ בְּרֵעֵהוּ <b>יִרְהֲבוּ</b> <small>(ישעיה ג, ה)</small>], <b><small>(4)</small> נַעֲנֶה</b> [נִגַּשׂ וְהוּא נַעֲנֶה <small>(ישעיה נג, ז)</small>]. אם כן לפי המסורת <b>יַעַן כִּי נִגַּשׁ</b> ב<b>שׁי"ן</b> כי אלה הארבעה לבד הם ב<b>שֹי"ן</b>. ובמקצת הספרים ימצא <b>יַעַן כִּי נִגַּשׁ</b> ב<b>שֹי"ן</b>. ודעת המתרגם כן שתרגם <b>חֲלַף דְאִיתְרַבְרַב עַמָא הָדֵין</b>. <b>וְנִגַּשׁ</b> מֹשֶׁה לְבַדּוֹ <small>(שמות כד, ב)</small>, וְאַחֲרֵי כֵן <b>נִגְּשׁוּ</b> כָּל בְּנֵי יִשְׂרָאֵל <small>(שמות לד, לב)</small>, <b>וְנִגְּשָׁה</b> יְבִמְתּוֹ <small>(דברים כה, ט)</small>, וְגַם הַכֹּהֲנִים <b>הַנִּגָּשִׁים</b> אֶל י"י <small>(שמות יט, כב)</small>. <b>וההתפעל</b> <b>הִתְנַגְּשׁוּ</b> יַחְדָּו פְּלִיטֵי הַגּוֹיִם <small>(ישעיה מה, כ)</small>,<b> והכבד</b> [הִפְעִיל] <b>וְהִגִּישׁוֹ</b> אֲדֹנָיו <small>(שמות כא, ו)</small>, <b>וַיַּגֶּשׁ</b> לוֹ וַיֹּאכַל <small>(בראשית כז, כה)</small>. ורבי יונה כתב לֹא <b>תַגִּישׁ</b> וְתַקְדִּים בַּעֲדֵינוּ הָרָעָה <small>(עמוס ט, י)</small>, <b>פעל עומד</b> ויתכן לפרשו יוצא כחבריו רצונו לומר תגישׁ האויבים ותקדימם בעדינו. <b>ושלא נזכר פעלו</b> [הָפְעַל] לֹא לִנְחֻשְׁתַּיִם <b>הֻגָּשׁוּ</b> <small>(שמואל ב' ג, לד)</small>.
<h3>נגשֹ</h3>
<b>נָגַשׂ</b> אֶת הַכֶּסֶף וְאֶת הַזָּהָב <small>(מלכים ב' כג, לה)</small>, לֹא <b>יִגֹּשׂ</b> אֶת רֵעֵהוּ וְאֶת אָחִיו <small>(דברים טו, ב)</small>, וְכָל עַצְּבֵיכֶם <b>תִּנְגֹּשׂוּ</b> <small>(ישעיה נח, ג)</small>, אֵיךְ שָׁבַת <b>נֹגֵשׂ</b> <small>(ישעיה יד, ד)</small> <b>וְהַנֹּגְשִׂים</b> אָצִים <small>(שמות ה, יג)</small>.<b> והנפעל</b> <b>וְנִגַּשׂ</b> הָעָם אִישׁ בְּאִישׁ וְאִישׁ בְּרֵעֵהוּ <small>(ישעיה ג, ה)</small>, וְאִישׁ יִשְׂרָאֵל רָאוּ כִּי צַר לוֹ כִּי <b>נִגַּשׂ</b> הָעָם <small>(שמואל א' יג, ו)</small>, <b>נִגַּשׂ</b> וְהוּא נַעֲנֶה <small>(ישעיה נג, ז)</small>, יַעַן כִּי <b>נִגַּשׁ</b> הָעָם <small>(ישעיה כט, יג)</small>, כלם ענין לחץ.
<h3>נד</h3>
קָמוּ <b>נֵד</b> אֶחָד <small>(יהושע ג, טז)</small>, נִצְּבוּ כְמוֹ <b>נֵד</b> <small>(שמות טו, ח)</small>, ענינם ענין קבוץ ביחד כענין גדיש ואפשר שהמלה מנחי ה<b>עי"ן</b>.
<h3>נדד</h3>
כִּי <b>נָדְדוּ</b> מִמֶּנִּי <small>(הושע ז, יג)</small>, <b>נָדְדָה</b> שְׁנַת הַמֶּלֶךְ <small>(אסתר ו, א)</small>, <b>וַתִּדַּד</b> שְׁנָתִי מֵעֵינָי <small>(בראשית לא, מ)</small>, <b>יִדּוֹד</b> מִמֵּךְ <small>(נחום ג, ז)</small>, מַלְכֵי צְבָאוֹת <b>יִדֹּדוּן יִדֹּדוּן</b> <small>(תהלים סח, יג)</small>, וְלֹא הָיָה <b>נֹדֵד</b> כָּנָף <small>(ישעיה י, יד)</small> וגם הוא <b>פועל</b> <b>עומד</b>. ופירוש אין נודד מצד כנפו כמו כְּאֵלָה <b>נֹבֶלֶת עָלֶהָ</b> <small>(ישעיה א, ל)</small>, שפירש מצד עליה. או נופלת מלת נודד על כנף כלומר אין כנף נודד. ורבי אברהם אבן עזרא ז"ל פירשו <b>פעל יוצא</b>. <b>והשם</b> אַרְחִיק <b>נְדֹד</b> <small>(תהלים נה, ח)</small>, בחולם. וְשָׂבַעְתִּי <b>נְדֻדִים</b> עֲדֵי נָשֶׁף <small>(איוב ז, ד)</small>, <b>ו"ו</b> בשורק. ומשקל אחר <b>וּמִדַּד</b> עָרֶב <small>(שם)</small>, משפטו בתשלומו <b>מִנְדַּד</b> בפלס <b>מִשְׁקָל</b>. <b>והפעל הכבד</b> [הִפְעִיל] וּמִתֵּבֵל <b>יְנִדֻּהוּ</b> יח, יח)</small>. <b>ושלא נזכר פעלו ממנו</b> [הָפְעַל] <b>וְיֻדַּד</b> כְּחֶזְיוֹן לָיְלָה כ, ח)</small>. ורבי יהודה הביאו בסדר פעל הקל. ודומה כי ספרו שלמד בו השיגהו שמצא <b>וַיִּדַּד</b> ה<b>יו"ד</b> בחירק, ואם היה כן היה מהקל, אבל אחר שמצאנו בכל הספרים ה<b>יו"ד</b> בקבוץ שפתים הוא משלא נזכר פעלו בלי ספק. <b>וכבד אחר</b> [פֻּעַל] שֶׁמֶשׁ זָרְחָה <b>וְנוֹדַד</b> <small>(נחום ג, יז)</small>. וכן כתבו רבי יונה לפי שהוא פתוח ואילו היה מנחי ה<b>עי"ן</b> היה בצרי כמו כאשר <b>כּוֹנֵן</b>. ואדוני אבי ז"ל כתבו <b>פעל שלא נזכר פעלו</b> מנחי ה<b>עי"ן</b> כמו בְּאֵין תְּהֹמוֹת חוֹלָלְתִּי <small>(משלי ח, כד)</small>, עַמּוּדֵי שָׁמַיִם <b>יְרוֹפָפוּ</b> <small>(איוב כו, יא)</small>, בְּיוֹם הִבָּרַאֲךָ <b>כּוֹנָנוּ</b> <small>(יחזקאל כח, יג)</small>. ויפה כתב לפי שהוא <b>פעל עומד</b>, וכולם ענין התנועה וההרחקה. ומזה השרש והענין כִּימֵי <b>נִדַּת</b> דְּוֹתָהּ <small>(ויקרא יב, ב)</small>, <b>בְּנִדַּת</b> עַמֵּי הָאֲרָצוֹת <small>(עזרא ט, יא)</small>, וְהַדָּוָה <b>בְּנִדָּתָהּ</b> <small>(ויקרא טו, לג)</small>, כִּי מֵי <b>נִדָּה</b> לֹא זֹרַק עָלָיו <small>(במדבר יט, יג)</small>, וְהוֹצִיאוּ אֶת <b>הַנִּדָּה</b> מִן הַקֹּדֶשׁ <small>(דברי הימים ב' כט, ה)</small>, כלומר הטומאה. וּזְהָבָם <b>לְנִדָּה</b> יִהְיֶה <small>(יחזקאל ז, יט)</small>, כֵּן נְתַתִּיו לָהֶם <b>לְנִדָּה</b> <small>(יחזקאל ז, כ)</small>, שירחקו ממנו וילכו בגלות. <b>והתאר</b> <b>נִדָּה</b> הִוא <small>(ויקרא כ, כא)</small>, אֶרֶץ <b>נִדָּה</b> <small>(עזרא ט, יא)</small>, ענין הכל הריחוק. ונקראו <b>מֵי נִדָּה</b> לפי שהיו המים לצורך הרחוק, והוא הטמא.
<h3>נדב</h3>
אֲשֶׁר <b>נָדַב</b> לִבָּם אֹתָם <small>(שמות לה, כט)</small>, אֲשֶׁר <b>נָדְבָה</b> רוּחוֹ אֹתוֹ <small>(שמות לה, כא)</small>, אֲשֶׁר <b>יִדְּבֶנּוּ</b> לִבּוֹ <small>(שמות כה, ב)</small>. <b>והתאר וְנָדִיב נְדִיבוֹת</b> יָעָץ <small>(ישעיה לב, ח)</small>, כֹּל <b>נְדִיב</b> לֵב <small>(שמות לה, כב)</small>, לְהוֹשִׁיבִי עִם <b>נְדִיבִים</b> <small>(תהלים קיג, ח)</small>, וְרוּחַ <b>נְדִיבָה</b> תִסְמְכֵנִי <small>(תהלים נא, יד)</small>. תִּרְדֹּף כָּרוּחַ <b>נְדִבָתִי</b> <small>(איוב ל, טו)</small>, יתכן לפרשו על הנפש כמו שנאמר במקום אחר <b>וְרוּחַ נְדִיבָה תִסְמְכֵנִי</b> כי הנפש בעלת הנדיבות. או אמר כן על מעלה יתירה הראויה לבא כמו שאמר וּכְעָב עָבְרָה יְשֻׁעָתִי <small>(שם)</small> <b>נְדִיבוֹת</b> יָעָץ וְהוּא עַל נְדִיבוֹת יָקוּם <small>(ישעיה לב, ח)</small>, פירוש מעלות נדיבות ובעבורם יקום. <b>והשם</b> <b>נְדָבָה</b> לַי"י <small>(שמות לה, כט)</small> גֶּשֶׁם <b>נְדָבוֹת</b> <small>(תהלים סח, י)</small>, <b>נִדְבוֹת</b> פִּי רְצֵה <small>(תהלים קיט, קח)</small>. <b>וההתפעל</b> אֲנִי בְּיֹשֶׁר לְבָבִי <b>הִתְנַדַּבְתִּי</b> <small>(דברי הימים א' כט, יז)</small>, <b>הַמִּתְנַדְּבִים</b> בָּעָם <small>(שופטים ה, ט)</small>. לְבַד עַל כָּל <b>הִתְנַדֵּב</b> <small>(עזרא א, ו)</small>, נכפלו בו מלות השמוש שלא לצורך, כי היה מספיק באמרו <b>לְבַד</b> או <b>עַל</b>, אבל הוא תוספת ביאור. וכן משפט לשון הקדש בהרבה מקומות כמו <b>הֲמִבְּלִי</b> אֵין קְבָרִים <small>(שמות יד, יא)</small>, וזולת זה הרבה. וענין הנדיבות ידוע. והוא מי שנפשו רחבה לתת משלו במקום ראוי וכפי הראוי לו.
<h3>נדה</h3>
<b>הַמְנַדִּים</b> לְיוֹם רָע <small>(עמוס ו, ג)</small>, אֲחֵיכֶם שֹׂנְאֵיכֶם <b>מְנַדֵּיכֶם</b> <small>(ישעיה סו, ה)</small>, ענינם ענין ריחוק. ואפשר שיהיה מזה השרש<b> נִדָּה</b> הִוא <small>(ויקרא כ, כא)</small>. והדגש לחסרון <b>נו"ן</b> השרש ועקרו <b>נִנְדָה</b> בפלס <b>נִגְלָה</b>. וענין אחר לְכָל זֹנוֹת יִתְּנוּ <b>נֵדֶה</b> <small>(יחזקאל טז, לג)</small>, בשש נקודות. וב<b>נו"ן</b> תמורת ה<b>ה"א</b> או <b>ה"א</b> נוספת וְאַתְּ נָתַתְּ אֶת <b>נְדָנַיִךְ</b> <small>(שם)</small>, והוא מתן הזונה.
<h3>נדח</h3>
לְבִלְתִּי יִדַּח מִמֶּנּוּ <b>נִדָּח</b> <small>(שמואל ב' יד, יד)</small>, <b>לִנְדֹּחַ</b> עָלָיו גַּרְזֶן <small>(דברים כ, יט)</small>, אפשר שיהיה לנדוח פועל יוצא. או יהיה עומד והוא נופל על הגרון. <b>והנפעל</b> מִמֶּנּוּ <b>נִדָּח</b> <small>(שמואל ב' יד, יד)</small>, וְתֻשִׁיָּה <b>נִדְּחָה</b> מִמֶּנִּי <small>(איוב ו, יג)</small>, <b>וְנִדְּחָה</b> יָדוֹ בַגַּרְזֶן <small>(דברים יט, ה)</small>, לְבִלְתִּי הָשִׁיב הַמֶּלֶךְ אֶת <b>נִדְּחוֹ</b> <small>(שמואל ב' יד, יג)</small>, אִם יִהְיֶה <b>נִדַּחֲךָ</b> <small>(דברים ל, ד)</small>, אוֹ אֶת שֵׂיוֹ <b>נִדָּחִים</b> <small>(דברים כב, א)</small>, <b>נִדְּחֵי</b> עֵולָם [עֵילָם] <small>(ירמיה מט, לו)</small>. ובא ברפיון <b>עי"ן</b> הפעל <b>נִדְחֵי</b> יִשְׂרָאֵל יְכַנֵּס <small>(תהלים קמז, ב)</small>. ואפשר שיהיה תאר על משקל <b>שִׂמְחֵי</b> לֵב <small>(ישעיה כד, ז)</small>, <b>יִשְׁרֵי</b> לֵב <small>(תהלים לב, יא)</small>. ואפשר גם כן להיותו נפעל משרש <b>דָּחָה</b> ושם כתבנוהו. <b>והפעול מהדגוש</b> [פִּעֵל] וַאֲפֵלָה <b>מְנֻדָּח</b> <small>(ישעיה ח, כב)</small>, פירוש ואל אפלה מנדח. <b>וכבד אחר</b> [הִפְעִיל] <b>וְהִדִּיחַ</b> עָלֵינוּ אֶת הָרָעָה <small>(שמואל ב' טו, יד)</small>, וְהָיָה כִּצְבִי <b>מֻדָּח</b> <small>(ישעיה יג, יד)</small>, לְמַעַן <b>הַדִּיחִי</b> אֶתְכֶם <small>(ירמיה כז, טו)</small>, <b>לְהַדִּיחֲךָ</b> מִן הַדֶּרֶךְ <small>(דברים יג, ו)</small>, <b>וַיַּדִּיחוּ</b> אֶת ישְׁבֵי עִירָם <small>(דברים יג, יד)</small>. <b>והשם</b> <b>מַדּוּחַ</b>. והקבוץ מַשְׂאוֹת שָׁוְא <b>וּמַדּוּחִים</b> <small>(איכה ב, יד)</small>.
<h3>נדן</h3>
וַיָּשֶׁב חַרְבּוֹ אֶל <b>נְדָנָהּ</b> <small>(דברי הימים א' כא, כז)</small>, פירוש אל נרתיקה, והוא התער שהחרב נתון בתוכו. וכן בלשון ארמית אֶתְכְּרִיַּת רוּחִי אֲנָה דָנִיֵּאל בְּגוֹא <b>נִדְנֶה</b> <small>(דניאל ז, טו)</small>. ויש מי שפירש מזה הענין לֹא <b>יָדוֹן</b> רוּחִי בָאָדָם <small>(בראשית ו, ג)</small>, שהגוף לרוח כנדן. ויהיה מזה השרש גם כן והנח תמורת הדגש והיה ראוי להיות <b>יִדּוֹן</b> בפלס <b>יִגּוֹשׁ</b> כמו <b>וַיָּזֶד</b> יַעֲקֹב נָזִיד <small>(בראשית כה, כט)</small>, שבא בו גם כן הנח תמורת הדגש. וְאַתְּ נָתַתְּ אֶת <b>נְדָנַיִךְ</b> <small>(יחזקאל טז, לג)</small>, פירשתי בשרש <b>נָדָה</b>.
<h3>נדף</h3>
אֲשֶׁר <b>תִּדְּפֶנּוּ</b> רוּחַ <small>(תהלים א, ד)</small>, אֵל <b>יִדְּפֶנּוּ</b> לֹא אִישׁ <small>(איוב לב, יג)</small>, כְּהִנְדֹּף עָשָׁן <b>תִּנְדֹּף</b> <small>(תהלים סח, ג)</small>. <b>והנפעל</b> הֶעָלֶה <b>נִדָּף</b> תַּעֲרוֹץ <small>(איוב יג, כה)</small>, כְּקַשׁ <b>נִדָּף</b> קַשְׁתּוֹ <small>(ישעיה מא, ב)</small>. ומלת <b>כְּהִנְדֹּף עָשָׁן</b> יש אומרים שהוא מקור מבנין נפעל והראוי <b>כְּהִנָּדֵף</b>. ויש אומרים שהוא מקור מבנין הפעיל. ואני כתבתיו בשער הפעלים שֵׁם הפעל מבנין הפעיל. וכן <b>כְּהִתּוּךְ</b> כֶּסֶף <small>(יחזקאל כב, כב)</small>. והענין הזה כענין דחיפה.
<h3>נדר</h3>
כִּי <b>נֵדֶר נָדַר</b> עַבְדְּךָ <small>(שמואל ב' טו, ח)</small>, אִישׁ כִּי <b>יִדֹּר נֶדֶר</b> <small>(במדבר ל, ג)</small>, <b>וַיִּדַּר</b> יַעֲקֹב<b> נֶדֶר</b> לֵאמֹר <small>(בראשית כח, כ)</small>,<b> וַיִּדְּרוּ נְדָרִים</b> <small>(יונה א, טז)</small>, וְכִי תֶחְדַּל <b>לִנְדֹּר</b> <small>(דברים כג, כג)</small>. ונדר, חמשה מהם בחמש נקודות והשאר בשש נקודות כמו שכתבנו בחלק הדקדוק. ענינם ידוע.
<h3>נהה</h3>
<b>וְנָהָה</b> נְהִי נִהְיָה <small>(מיכה ב, ד)</small>,<b> נְהֵה</b> עַל הֲמוֹן מִצְרַיִם <small>(יחזקאל לב, יח)</small>. <b>והשם</b> אֶל יוֹדְעֵי <b>נֶהִי</b> <small>(עמוס ה, טז)</small>. ומשקל אחר <b>נְהִי נִהְיָה</b> <small>(מיכה ב, ד)</small>, בפלס <b>שִֹמְלָה</b>. ויש לפרש <b>נִהְיָה</b> משרש <b>הָיָה</b> מענין <b>נִהְיֵיתִי</b> וְנֶחֱלֵיתִי <small>(דניאל ח, כז)</small>. ומשקל אחר וְלֹא <b>נֹהַּ</b> בָּהֶם <small>(יחזקאל ז, יא)</small>. ומשקל אחר וְנָשְׂאוּ אֵלַיִךְ <b>בְּנִיהֶם</b> קִינָה <small>(יחזקאל כז, לב)</small>, והוא בפלס אַף <b>בְּרִי</b> יַטְרִיחַ עָב <small>(איוב לו, יח)</small> משרש <b>רָוָה</b> <b>בְּנִיהֶם</b> בפלס <b>בְּפִיהֶם</b>. <b>ונֹהַּ</b> בא בפלס <b>שֹׁד</b> מן <b>שָׁדַד</b>, כי זה אף על פי שהוא מנחי ה<b>למ"ד</b> הנה בא כפול ה<b>עי"ן</b> או ה<b>למ"ד</b> כשאר הכפולים. ועקר <b>נֹהַּ, נֹהַהּ</b> בפלס <b>נֹגַהּ</b> ונפל אחד מה<b>ה"א</b>יין להקל כמנהג כל הכפולים. ובמלת <b>בְּנִיהֶם</b> ה<b>יו"ד</b> הנחה תמורת ה<b>ה"א</b> <b>עי"ן</b> הפעל, ואף על פי שאין מנהג ה<b>ה"א</b> להיות נעלמת בהיותה <b>פ"א</b> הפעל ו<b>עי"ן</b> הפעל כי אם <b>למ"ד</b> הפעל, באה במלה הזאת נעלמת בעבור התחברה עם <b>ה"א</b> <b>מ"ם</b> הכינוי. אבל באמת היה אפשר לומר ב<b>מ"ם</b> הכינוי לבדה בלא <b>ה"א</b> נהם בפלס <b>קַוָּם</b>. ורבי יהודה ורבי יונה שָֹמו <b>נֹהַּ</b> בָּהֶם, ונשאו אליך <b>בְּנִיהֶם</b> משרש <b>נָוָה</b>. והנכון בעיני מה שכתבתי בהם לפי ענינם. אבל לפי דרך הדקדוק הנכון מה שכתבו הם ענינם ענין קינה. ופירוש <b>וְלֹא נֹהַּ בָּהֶם</b> לא ישאר מי שיבכה ויקונן עליהם. ויונתן תרגם <b>וְלֹא מִבְּנֵי בְּנֵיהוֹן</b>. ויתכן להיות מן הענין הזה<b> וַיִּנָּהוּ</b> כָּל בֵּית יִשְׂרָאֵל אַחֲרֵי י"י <small>(שמואל א' ז, ב)</small>, כלומר שהתאבלו על מעשיהם הרעים ושבו אחרי י"י. או יהיה<b> וַיִּנָּהוּ</b> כמו ויאספו מתרגום וְנִקְוּוּ אֵלֶיהָ כָל הַגּוֹיִם <small>(ירמיה ג, יז)</small> <b> וְיִתְנְהוֹן לְמִפְלַח בָּהּ כָּל עַמְמַיָא</b>, ויהיה מזה הענין גם כן <b>וְלֹא נֹהַּ בָּהֶם</b> כענין שאמר לֹא <b>מֵהֶם</b> וְלֹא<b> מֵהֲמוֹנָם</b> <small>(יחזקאל ז, יא)</small>, ורצונו לומר ולא מנה שבהם כלומר לא מקבוץ שבהם.
<h3>נהג</h3>
אוֹתִי <b>נָהַג</b> וַיֹּלַךְ <small>(איכה ג, ב)</small>, <b>נֹהֵג</b> כַּצֹּאן יוֹסֵף <small>(תהלים פ, ב)</small>, <b>וַיִּנְהַג</b> אֶת כָּל מִקְנֵהוּ <small>(בראשית לא, יח)</small>. וְלִבִּי <b>נֹהֵג</b> בַּחָכְמָה <small>(קהלת ב, ג)</small>, כלומר נהג עצמו בחכמה. וְעֻזָּא וְאַחְיוֹ <b>נֹהֲגִים</b> בַּעֲגָלָה <small>(דברי הימים א' יג, ז)</small>, וּמַלְכֵיהֶם <b>נְהוּגִים</b> <small>(ישעיה ס, יא)</small>, <b>נְהַג</b> וָלֵךְ <small>(מלכים ב' ד, כד)</small>. כִּי בְשִׁגָּעוֹן <b>יִנְהָג</b> <small>(מלכים ב' ט, כ)</small>, פירוש ינהג מחנהו. <b>נָהֲגוּ</b> לִפְנֵי הַמִּקְנֶה הַהוּא <small>(שמואל א' ל, כ)</small>, ופירוש <b>נָהֲגוּ</b> על הצאן והבקר שזכר כלומר הכל כמו שלקח דוד הכל נהגו ולא הניחו דבר, שלא היה להם פחד ומקצתם הלכו לפני המקנה ואמרו זה שלל דוד. <b>והכבד</b> [פִּעֵל] <b>נִהַג</b> רוּחַ קָדִים <small>(שמות י, יג)</small>, <b>וַתְּנַהֵג</b> אֶת בְּנֹתַי <small>(בראשית לא, כו)</small>, <b>מְנַהֲגוֹת</b> כְּקוֹל יוֹנִים <small>(נחום ב, ח)</small>, פירוש מנהגות אותה וקולן כקול יונים וכלם <b>פעלים יוצאים</b>. <b>והשם</b> <b>כְּמִנְהַג</b> יֵהוּא בֶן נִמְשִׁי <small>(מלכים ב' ט, כ)</small>, ענינם ידוע.
<h3>נהל</h3>
<b>נֵהַלְתָּ</b> בְעָזְּךָ <small>(שמות טו, יג)</small>, וְעַל מַבּוּעֵי מַיִם <b>יְנַהֲלֵם</b> <small>(ישעיה מט, י)</small>, אֵין <b>מְנַהֵל</b> לָהּ <small>(ישעיה נא, יח)</small>, <b>וַיְנַהֲלֵם</b> בַּלֶּחֶם <small>(בראשית מז, יז)</small>. <b>וַיְנַהֲלֵם</b> מִסָּבִיב <small>(דברי הימים ב' לב, כב)</small>, כלומר נהלם בחסדו שלא פחדו מכל סביבם. <b>וההתפעל</b> <b>אֶתְנַהֲלָה</b> לְאִטִּי <small>(בראשית לג, יד)</small>, ענינם ענין נוהג. וּבְכֹל <b>הַנַּהֲלֹלִים</b> <small>(ישעיה ז, יט)</small>, מין ממיני העצים השפלים והפחותים. ואדוני אבי ז"ל כתבו משרש <b>הָלַל</b> וה<b>נו"ן</b> נוספת. וכן תרגם יונתן <b>וּבְכֹל בָּתֵּי תוּשׁבְּחָתָא</b>.
<h3>נהם</h3>
<b>וְנָהַמְתָּ</b> בְאַחֲרִיתֶךָ <small>(משלי ה, יא)</small>, <b>וּנְהַמְתֶּם</b> אִישׁ אֶל אָחִיו <small>(יחזקאל כד, כג)</small>, וִשְׁאַג [יִשְׁאַג] כַּכְּפִירִים <b>וְיִנְהֹם</b> <small>(ישעיה ה, כט)</small>, <b>וְיִנְהֹם</b> עָלָיו בַּיּוֹם הַהוּא <small>(ישעיה ה, ל)</small>. <b>והשם נַהַם</b> כַּכְּפִיר אֵימַת מֶלֶךְ <small>(משלי כ, ב)</small>. ומשקל אחר שָׁאַגְתִּי <b>מִנַּהֲמַת</b> לִבִּי <small>(תהלים לח, ט)</small>, <b>כְּנַהֲמַת</b> יָם <small>(ישעיה ה, ל)</small>, ענינם כענין שאגה.
<h3>נהק</h3>
<b>הֲיִנְהַק</b> פֶּרֶא עֲלֵי דֶשֶׁא <small>(איוב ו, ה)</small>, בֵּין שִׂיחִים <b>יִנְהָקוּ</b> <small>(איוב ל, ו)</small>, ענינם ענין המיה.
<h3>נהר</h3>
<b>וְנָהֲרוּ</b> אֶל טוּב י"י <small>(ירמיה לא, יא)</small>, <b>וְנָהֲרוּ</b> אֵלָיו כָּל הַגּוֹיִם <small>(ישעיה ב, ב)</small>, וְלֹא <b>יִנְהֲרוּ</b> אֵלָיו עֹוד גּוֹיִם <small>(ירמיה נא, מד)</small>, ענינם ענין מרוצה אל החפץ. ומזה הענין נקרא הנהר לפי שהוא מקום מרוצת המים <b>נָהָר</b> פְּלָגָיו <small>(תהלים מו, ה)</small>, בְּעֵבֶר <b>הַנָּהָר</b> <small>(יהושע כד, ב)</small>. והקבוץ מְקוֹם <b>נְהָרִים</b> יְאֹרִים <small>(ישעיה לג, כא)</small>. <b>נַהֲרֵי</b> נַחֲלֵי דְּבַשׁ וְחֶמְאָה <small>(איוב כ, יז)</small>, סמוך על סמוך. וכבר כתבנו הדומים לו בשרש <b>בָּאַר</b>. ובקבוץ הנקבות וְעַל <b>נְהָרוֹת</b> יְכוֹנְנֶהָ <small>(תהלים כד, ב)</small>, וַיּוֹרֶד <b>כַּנְּהָרוֹת</b> מָיִם <small>(תהלים עח, טז)</small> עַל <b>נַהֲרוֹת</b> בָּבֶל <small>(תהלים קלז, א)</small>, עַל <b>נַהֲרֹתָם</b> <small>(שמות ז, יט)</small>. וענין אחר הִבִּיטוּ אֵלָיו <b>וְנָהָרוּ</b> <small>(תהלים לד, ו)</small>, אָז תִּרְאִי <b>וְנָהַרְתְּ</b> <small>(ישעיה ס, ה)</small>. ויש מפרשים מזה <b>וְנָהֲרוּ</b> אֵלָיו <small>(ישעיה ב, ב)</small>. <b>והשם</b> וְאַל תּוֹפַע עָלָיו <b>נְהָרָה</b> <small>(איוב ג, ד)</small>, ענינם ענין אורה. ותרגום <b>אוֹר</b> <small>(בראשית א, ג)</small> <b>נְהוֹרָא</b>. ומזה הענין <b>הַמִּנְהָרוֹת</b> אֲשֶׁר בֶּהָרִים <small>(שופטים ו, ב)</small>, והם המערות. וכנה אותם בלשון אורה מפני החלון שיכנס ממנו שמה האורה, כמו שכנה גם כן בזה הענין ועל <b>מְאוּרַת</b> צִפְעוֹנִי <small>(ישעיה יא, ח)</small>.
<h3>נוא</h3>
וְאִם <b>הֵנִיא</b> אָבִיהָ אֹתָהּ <small>(במדבר ל, ו)</small>, וְלָמָּה תְנִואוּן [<b>תְנִיאוּן</b>] אֶת לֵב בְּנֵי יִשְׂרָאֵל <small>(במדבר לב, ז)</small>. שֶׁמֶן רֹאשׁ אַל <b>יָנִי</b> רֹאשִׁי <small>(תהלים קמא, ה)</small>, נכתב בלא <b>אל"ף</b>. וכתבנו הדומים לו בחלק הדקדוק. <b>והשם</b> וִידַעְתֶּם אֶת <b>תְּנוּאָתִי</b> <small>(במדבר יד, לד)</small>, <b>תְּנוּאוֹת</b> עָלַי יִמְצָא <small>(איוב לג, י)</small>, ענינם ענין שבר הדברים והמחשבות וביטולם.
<h3>נוב</h3>
חַיִל כִּי <b>יָנוּב</b> <small>(תהלים סב, יא)</small>, עוֹד <b>יְנוּבוּן</b> בְּשֵׂיבָ <small>(תהלים צב, טו)</small>. ויש לפרש מזה וְתִירוֹשׁ <b>יְנוֹבֵב</b> בְּתֻלוֹת <small>(זכריה ט, יז)</small>. ופירוש הפסוק כי מַה טּוּבוֹ וּמַה יָפְיוֹ <small>(שם)</small>, רוצה לומר מה טוב הדגן והיין שיגדל אותם בחורים ואותם בתולות בעת שישאלו מי"י מטר ולכל לְאִישׁ עֵשֶׂב בַּשָּׂדֶה <small>(זכריה י, א)</small> <b>יִתֵּן</b>, על כן מעזרת האל ומרוב הדגן והתירוש ומטובו יהיו הבחורים והבתולות יפים וחזקים. כן פירשו אדוני אבי ז"ל. <b>והשם</b> <b>מִתְּנוּבֹת</b> שָׂדָי <small>(איכה ד, ט)</small>, ענינם ענין יציאת הפירות והעשבים וגידולם. וכן בענין <b>הִרְבּוּת</b> העושר והעדן והטוב שהוא כגדול הצמחים הולך וגדל כמו שאמר <b>חַיִל כִּי יָנוּב, עוֹד יְנוּבוּן בְּשֵׂיבָ</b>ה. וכן בענין הדבור כי הוא פרי הלשון פִּי צַדִּיק <b>יָנוּב</b> חָכְמָה <small>(משלי י, לא)</small>. <b>והשם</b> נִוב [<b>נִיב</b>] שְׂפָתָיִם <small>(ישעיה נז, יט)</small>, <b>וְנִיבוֹ</b> נִבְזֶה אָכְלוֹ <small>(מלאכי א, יב)</small>. <b>והפעל המרובע</b> [פִּעֵל] והוא יוצא לשלישי וְתִירוֹשׁ <b>יְנוֹבֵב</b> בְּתֻלוֹת <small>(זכריה ט, יז)</small>, פירוש הדגן והתירוש ישמח הבחורים והבתולות וינובב אותם שירים וזמירות, רצה לומר שיאכלו וישתו וישמחו ביום התשועה ההיא.
<h3>נוד</h3>
נָע<b> וָנָד</b> תִּהְיֶה בָאָרֶץ <small>(בראשית ד, יב)</small>, <b>נֻדוּ</b> לוֹ כָּל סְבִיבָיו <small>(ירמיה מח, יז)</small>, וְאַל <b>תָּנֻדוּ</b> לוֹ <small>(ירמיה כב, י)</small>, לָבוֹא <b>לָנוּד</b> לוֹ וּלְנַחֲמוֹ <small>(איוב ב, יא)</small>, <b>וַיָּנֻדוּ</b> לוֹ וַיְנַחֲמוּ אֹתוֹ <small>(איוב מב, יא)</small>, מִי <b>יָנוּד</b> לָךְ <small>(ישעיה נא, יט)</small>. ובחולם וְאַל <b>תָּנֹד</b> לָהֶם <small>(ירמיה טז, ה)</small>, ענין הנענוע והטלטול. ובא בענין נחמת האבל וסיפור הצרות עמו לפי שהמנחמים נדים ממקומם זה מפה וזה מפה לנחם האבל ויטלטלו בעבורו. וכן בענין הזה <b>ההתפעל</b> אֶפְרַיִם <b>מִתְנוֹדֵד</b> <small>(ירמיה לא, יז)</small>, כלומר מספר קורותיו בינו לבין עצמו. ובענין הנוד<b> וְהִתְנוֹדְדָה</b> כַּמְּלוּנָה <small>(ישעיה כד, כ)</small>, כִּי מִדֵּי דְבָרֶיךָ בֹּו <b>תִּתְנוֹדָד</b> <small>(ירמיה מח, כז)</small>, פירוש כאדם המתנודד ומכרכר לשמחה.<b> והפעל הכבד</b> [הִפְעִיל] וְיַד רְשָׁעִים אַל <b>תְּנִדֵנִי</b> <small>(תהלים לו, יב)</small>, <b>לְהָנִיד</b> רֶגֶל יִשְׂרָאֵל <small>(מלכים ב' כא, ח)</small>, וּבְלִיַּעַל כְּקוֹץ <b>מֻנָד</b> כֻּלָּהַם <small>(שמואל ב' כג, ו)</small>. <b>והשם</b> וַיֵּשֶׁב בְּאֶרֶץ <b>נוֹד</b> <small>(בראשית ד, ט)</small>, <b>נֹדִי</b> סָפַרְתָּה אָתָּה <small>(תהלים נו, ט)</small>. ועם <b>מ"ם</b> נוספת <b>מְנוֹד</b> רֹאשׁ <small>(תהלים מד, טו)</small>. ומשקל אחר<b> וְנִיד</b> שְׂפָתַי יַחְשֹׂךְ <small>(איוב טז, ה)</small>. וב<b>ה"א</b> הנקבה<b> לְנִידָה</b> הָיָתָה <small>(איכה א, ח)</small>. ומשקל אחר <b>נֵד</b> קָצִיר <small>(ישעיה יז, יא)</small>. ויתכן מן השרש הזה נִצְּבוּ כְמוֹ <b>נֵד</b> <small>(שמות טו, ח)</small>. וכבר כתבנוהו בשרש <b>נד</b>. וענין אחר אֶת <b>נֹאוד</b> הֶחָלָב <small>(שופטים ד, יט)</small>, <b>כְּנֹאד</b> בְּקִיטוֹר <small>(תהלים קיט, פג)</small> שִׂימָה דִמְעָתִי <b>בְנֹאדֶךָ</b> <small>(תהלים נו, ט)</small>. והקבוץ וְאֵלֶּה <b>נֹאדוֹת</b> הַיַּיִן <small>(יהושע ט, יג)</small>, <b>וְנֹאדוֹת</b> יַיִן בָּלִים <small>(יהושע ט, ד)</small>, ונכתבה בהם ה<b>אל"ף</b> במקום <b>ו"ו עי"ן</b> הפעל. אבל <b>אֶת נֹאוד הֶחָלָב</b> נכתב ב<b>אל"ף ו"ו</b>.
<h3>נוה</h3>
גֶּבֶר יָהִיר וְלֹא <b>יִנְוֶה</b> <small>(חבקוק ב, ה)</small>, פירוש לא ישכון בנוה. ונוה יקרא משכן האדם. <b>נָוֶה</b> מְשֻׁלָּח וְנֶעֱזָב <small>(ישעיה כז, י)</small>, <b>נָוֶה</b> שַׁאֲנָן <small>(ישעיה לג, כ)</small>, וָאֶקּוֹב <b>נָוֵהוּ</b> פִתְאֹם <small>(איוב ה, ג)</small>, <b>בִּנְוֵה</b> שָׁלוֹם <small>(ישעיה לב, יח)</small>, אֶל <b>נְוֵה</b> קָדְשֶׁךָ <small>(שמות טו, יג)</small>. <b>והפעל הכבד ממנו</b> [הִפְעִיל] זֶה אֵלִי <b>וְאַנְוֵהוּ</b> <small>(שמות טו, ב)</small>, פירושו אעשה לו נוה ומשכן. <b>ותאר</b> האשה בלשון הזה לפי שהיא יושבת בבית תמיד <b>הַנָּוָה</b> וְהַמְּעֻנָּגָה <small>(ירמיה ו, ב)</small>. ובסמוך <b>וּנְוַת</b> בַּיִת תְּחַלֵּק שָׁלָל <small>(תהלים סח, יג)</small>, וְשִׁלַּם <b>נְוַת</b> צִדְקֶךָ <small>(איוב ח, ו)</small>. או יהיה נות צדקך על הבית עצמו. וכן נקרא לאהל הרועים נוה אֲנִי לְקַחְתִּיךָ מִן <b>הַנָּוֶה</b> <small>(דברי הימים א' יז, ז)</small>. אֶל <b>נְוֵה</b> אֵיתָן <small>(ירמיה מט, יט)</small>, פירוש אל הנוה מקום איתן. וכן וַתֵּשֶׁב בְּאֵיתָן קַשְׁתּוֹ <small>(בראשית מט, כד)</small>, רוצה לומר במקום איתן. והקבוץ <b>נְוֹת</b> כְּרֹת רֹעִים <small>(צפניה ב, ו)</small>. והומרה ה<b>ו"ו</b> ב<b>אל"ף</b> וְעַל <b>נְאוֹת</b> מִדְבָּר קִינָה <small>(ירמיה ט, ט)</small>, וְנָדַמּוּ <b>נְאוֹת</b> הַשָּׁלוֹם <small>(ירמיה כה, לז)</small>. כִּי דָשְׁאוּ <b>נְאוֹת</b> מִדְבָּר <small>(יואל ב, כב)</small>, מקום נאות מדבר כי אהלי הרועים במדבר מקום המרעה. <b>בִּנְאוֹת</b> דֶּשֶׁא יַרְבִּיצֵנִי <small>(תהלים כג, ב)</small>, בנאות מקום דשא. וְלֹא <b>נֹהַּ</b> בָּהֶם <small>(יחזקאל ז, יא)</small>, וְנָשְׂאוּ אֵלַיִךְ <b>בְּנִיהֶם</b> קִינָה <small>(יחזקאל כז, לב)</small>, כתבנו אותו בשרש <b>נהה</b>.
<h3>נוח</h3>
וְלֹא שָׁקַטְתִּי וְלֹא <b>נָחְתִּי</b> <small>(איוב ג, כו)</small>, <b>וְנַחְנוּ</b> עָלָיו כַּאֲשֶׁר יִפֹּל הַטַּל <small>(שמואל ב' יז, יב)</small>, <b>אָנוּחַ</b> לְיוֹם צָרָה <small>(חבקוק ג, טז)</small>, פירוש כאשר חשבתי לנוח נהפך לי ליום צרה. <b>יָנוּחוּ</b> עַל מִשְׁכְּבוֹתָם <small>(ישעיה נז, ב)</small>, וַיְדַבְּרוּ אֶל נָבָל כְּכָל הַדְּבָרִים הָאֵלֶּה בְּשֵׁם דָּוִד <b>וַיָּנוּחוּ</b> <small>(שמואל א' כה, ט)</small>, פירוש כי יגעים היו מן הדרך. וסיפור זה בעבור זריזותם כי לא נחו עד שדברו לו הדברים בשם דוד. ויונתן תרגם <b>וּפְסָקוּ</b>, כלומר פסקו מלדבר עוד עד שישמעו תשובתו. לְמַעַן <b>יָנוּחַ</b> <small>(דברים ה, יד)</small>, <b>לָנוּחַ</b> עֲלֵיהֶם יוֹמָם <small>(שמואל ב' כא, י)</small>, <b>וַיָּנַח</b> בַּיּוֹם הַשְּׁבִיעִי <small>(שמות כ, יא)</small>, <b>וַתָּנַח</b> הַתֵּבָה <small>(בראשית ח, ד)</small>. <b>והשם</b> לְרֵיחַ <b>נִיחוֹחַ</b> <small>(שמות כט, כה)</small>, ומשקלו פעלול. וכן בזה המשקל וּפֹעֲלוֹ <b>לְנִיצוֹץ</b> <small>(ישעיה א, לא)</small>, מן <b>נוּץ</b>. והקיבוץ רֵיחַ <b>נִיחוֹחֵיהֶם</b> <small>(יחזקאל כ, כח)</small>. ומן הענין הזה דִּבְרֵי חֲכָמִים <b>בְּנַחַת</b> נִשְׁמָעִים <small>(קהלת ט, יז)</small>, טוֹב מְלֹא כַף <b>נָחַת</b> <small>(קהלת ד, ו)</small>. וכבר כתבנוהו בשרש <b>יָנַח</b>. ורבי יונה כתבם מזה השרש על משקל אֲשֶׁר זֹרֶה <b>בָרַחַת</b> <small>(ישעיה ל, כד)</small>, הנגזר מן <b>רוּחַ</b>. <b>והפעל הכבד</b> [הִפְעִיל]<b> וַהֲנִחֹתִי</b> לָךְ <small>(שמות לג, יד)</small>, יַסֵּר בִּנְךָ <b>וִינִיחֶךָ</b> <small>(משלי כט, יז)</small>, <b>וַהֲנִחֹתִי</b> חֲמָתִי <small>(יחזקאל כא, כב)</small> <b>וַיָּנַח</b> י"י לָהֶם <small>(דברי הימים ב' טו, טו)</small>, <b>לְהָנִיחַ</b> בְּרָכָה אֶל בֵּיתֶךָ <small>(יחזקאל מד, ל)</small>, וְכַאֲשֶׁר <b>יָנִיחַ</b> יָדוֹ וְגָבַר עֲמָלֵק <small>(שמות יז, יא)</small>, <b>וַיְנִיחֵנִי</b> בְּתוֹךְ הַבִּקְעָה <small>(יחזקאל לז, א)</small>, רוּחַ י"י <b>תְּנִיחֶנּוּ</b> <small>(ישעיה סג, יד)</small>. <b>והשם</b> הֲלֹא אֲבַקֶּשׁ לָךְ <b>מָנוֹחַ</b> <small>(רות ג, ב)</small>, <b>מִמְּנוֹחַ</b> הָאָרוֹן <small>(דברי הימים א' ו, טז)</small>. והקבוץ והשרק בו מקום חולם. שׁוּבִי נַפְשִׁי <b>לִמְנוּחָיְכִי</b> <small>(תהלים קטז, ז)</small>. ומשקל אחר <b>וּמְנוּחָה</b> לֹא מָצָאתִי <small>(ירמיה מה, ג)</small>, וְהָיְתָה<b> מְנֻחָתוֹ</b> כָּבוֹד <small>(ישעיה יא, י)</small>. וּשְׂרָיָה שַׂר <b>מְנוּחָה</b> <small>(ירמיה נא, נט)</small>, דעת התרגום בו כמו <b>מִנְחָה</b> שתרגם <b>רַב תּוּקְרַבְתָּא</b>. ויש מפרשים שהיה ריע המלך והיה עם המלך בעת מנוחתו לחברה ולשוח ולהתרוח עמו. והקבוץ <b>וּבִמְנוּחֹת</b> שַׁאֲנַנּוֹת <small>(ישעיה לב, יח)</small>. ומשקל אחר <b>וַהֲנָחָה</b> לַמְּדִינוֹת עָשָׂה <small>(אסתר ב, יח)</small>, ענין המנוחה ידוע, והכל ענין אחד בין המנוחה מהמלאכה ומעסקי האדם ומהיגיעה ומהצרות, בין חניית הדבר אמרם שהוא נח בו והכל ענין מנוחה.
<h3>נוט</h3>
ישֵׁב כְּרוּבִים <b>תָּנוּט</b> הָאָרֶץ <small>(תהלים צט, א)</small> ענינו כענין תמוט.
<h3>נום</h3>
<b>נָמוּ</b> רֹעֶיךָ מֶלֶךְ אַשּׁוּר <small>(נחום ג, יח)</small>, <b>נָמוּ</b> שְׁנָתָם <small>(תהלים עז, ו)</small>, פירוש נמו בשנתם. הִנֵּה לֹא <b>יָנוּם</b> וְלֹא יִישָׁן <small>(תהלים קכא, ד)</small>. <b>והשם</b> וּקְרָעִים תַּלְבִּישׁ <b>נוּמָה</b> <small>(משלי כג, כא)</small>. ובתוספת <b>תי"ו</b> <b>וּתְנוּמָה</b> לְעַפְעַפֶּיךָ <small>(משלי ו, ד)</small>. והקבוץ מְעַט <b>תְּנוּמוֹת</b> <small>(משלי ו, י)</small> <b>בִּתְנוּמוֹת</b> עֲלֵי מִשְׁכָּב <small>(איוב לג, טו)</small>, התנומה אינה חזקה כמו השינה רק היא מעט מעט <b>פיזולי"ר</b> בלע"ז.
<h3>נוס</h3>
וְלֹא <b>נָס</b> לֵחֹה <small>(דברים לד, ז)</small>, <b>וְנַסְנוּ</b> לִפְנֵיהֶם <small>(יהושע ח, ה)</small>, <b>וְנַסְתֶּם</b> גֵּיא הָרַי <small>(זכריה יד, ה)</small>. כך אנו קוראים על משקל <b>וְשַׁבְתֶּם, וְקַמְתֶּם</b>. ויונתן תרגם [ואסתתר]<b> וְיִסְתְּתִים חֵילָא דְטוּרַיָא</b>, דומה כי היה קורא אותו <b>וְנִסְתֶּם</b> בשקל נפעל ושרשו <b>סָתַם</b> ואומרים כי כן נמצא במקצת ספרים מדוייקים. אבל אני לא ראיתיו. והחכם רבי אברהם אבן עזרא ז"ל כתב כי אנשי מזרח קוראים אותו כן. כִּי אִם <b>נֹס נָנוּס</b> לֹא יָשִׂימוּ אֵלֵינוּ לֵב <small>(שמואל ב' יח, ג)</small>, עַל סוּס <b>נָנוּס</b> <small>(ישעיה ל, טו)</small>, <b>וַיָּנָס</b> הַחוּצָה <small>(בראשית לט, יג)</small>, <b>בְּנֻסָם</b> מִפְּנֵי יִשְׂרָאֵל <small>(יהושע י, יא)</small>. וְלֹא תִקְחוּ כֹפֶר <b>לָנוּס</b> אֶל עִיר מִקְלָטוֹ <small>(במדבר לה, לב)</small>, פירוש למי שיש לו לנוס לא תקחו כופר ממנו לשוב לשבת בא עד מות הכהן הגדול, כלומר לא תקחו ממנו כופר לנוס אבל ינוס אל עיר מקלטו כמשפט שוע, ואם נס שם לא תקחו ממנו כופר לשוב לשבת בארץ עד מות הכהן הגדול. ובספרי <small>(פרשת אלה מסעי סוף עמוד קי.)</small> מפרש הפסוק במזיד, הרי שהרג הנפש במזיד שומע אני יתן ממון ויגלה תלמוד לומר ולא הקהו כופר לנוס. ורבינו שלמה פירש <b>לָנוּס</b> <b>תאר</b> כמו <b>לְנָס</b> כלומר למי שהוא <b>נָס</b> אל עיר מקלטו לא תקחו ממנו כופר לשוב לשבות. ויפה פירש ויהיה <b>לָנוּס</b> <b>תאר</b> בשקל <b>סוּג</b> לֵב <small>(משלי יד, יד)</small>. <b>והפעל הכבד</b> [הִפְעִיל] <b>הֵנִיס</b> אֶת עֲבָדָיו וְאֶת מִקְנֵהוּ <small>(שמות ט, כ)</small>, <b>לְהָנִיס</b> מִפְּנֵי מִדְיָן <small>(שופטים ו, יא)</small>. <b>והשם</b> <b>וּמָנֹוס</b> נָסוּ וְלֹא הִפְנוּ <small>(ירמיה מו, ה)</small>, <b>וּמָנוֹס</b> אָבַד מִנְהֶם <small>(איוב יא, כ)</small>, ועם כינוי בשרק <b>וּמְנוּסִי</b> בְּיוֹם צָרָה <small>(ירמיה טז, יט)</small>. ועם <b>ה"א</b> הנקבה <b>וּבִמְנוּסָה</b> לֹא תֵלֵכוּן <small>(ישעיה נב, יב)</small>, וְנָסוּ <b>מְנֻסַת</b> חֶרֶב <small>(ויקרא כו, לו)</small>, כולם ענין מנוסה וידוע הוא. ופירוש וְלֹא <b>נָס</b> לֵחֹה <small>(דברים לד, ז)</small>, על דרך ההשאלה כלומר לא הלך לחותו. ואדוני אבי ז"ל פירש בספר הגלוי ולא יבש לחותו מלשון ערבי יבש הלחם נ"ס א"ל כוב"ז, ויפה פירש כי מה טעם לניסה ובריחה על הלחות? ופירוש עַל סוּס <b>נָנוּס</b> <small>(ישעיה ל, טז)</small>, פירשו רבי יונה מענין <b>מִתְנוֹסְסוֹת</b> עַל אַדְמָתוֹ <small>(זכריה ט, טז)</small>, ענין הגובה והמעלה. ואין צורך להוציאו ממשמעו כמו שכתבו גם כן רבי יהודה, ואף עיל פי שחשב רבי יונה לתפוש עליו כמו שעשה ברוב מקומות, לא נלכד בשחיתותיו. וכן הוא הפירוש, כי אמר למעלה בְּשׁוּבָה וָנַחַת תִּוָּשֵׁעוּן <small>(ישעיה ל, טו)</small>, ולא אביתם ותאמרו לא כי <b>עַל סוּס נָנוּס</b> <b>עַל כֵּן תְּנוּסוּן</b>, כלומר אני אמרתי כי בתוך ארצכם תושעון מהאויב בשובה ונחת אם תשמעו אליו ולא אביתם לשמוע ותאמרו לא, כי אם יבא האויב ננוס לאשור ולמצרים לעזרה על כן תנוסון בדבריכם, ולא המנוסה שהשבתם אלא תנוסו הנה והנה להנצל מהאויב בבואו בארצכם ולא תושעו באותה המנוסה כאשר חשבתם אלא ישיגו אתכם אויביכם וילכדו אתכם. וזהו שאמר עַל כֵּן יִקַּלּוּ רֹדְפֵיכֶם <small>(שם)</small>.
<h3>נוע</h3>
<b>נוֹעַ תָּנוּעַ</b> אֶרֶץ כַּשִּׁכּוֹר <small>(ישעיה כד, יט)</small>, <b>וַיָּנַע</b> לְבָבוֹ וּלְבַב עַמּוֹ <b>כְּנוֹעַ</b> עֲצֵי יַעַר מִפְּנֵי רוּחַ <small>(ישעיה ז, ב)</small>, וְהָיִיתִי <b>נָע</b> וָנָד <small>(בראשית ד, יד)</small>. כִּי <b>נָעִים</b> כִּי תִשְׁמְרֵם בְּבִטְנֶךָ <small>(משלי כב, יח)</small>. ועוד נכתבנו בשרש <b>נָעַם</b>. <b>והכבד</b> [הִפְעִיל] <b>הֵנַע</b> וְעִוָּה <small>(ישעיה לז, יג)</small> פירוש הלא <b>הֵנַע וְעִוָּה</b> אותם כולם. וכן תרגם יונתן <b>הֲלֹא טַלְטְלִינוּן וְאַגְלִיאִינוּן</b>.<b> וַהֲנִעוֹתִי</b> בְכָל הַגּוֹיִם <small>(עמוס ט, ט)</small>, <b>וַיְנִעֵם</b> בַּמִּדְבָּר <small>(במדבר לב, יג)</small>, <b>וַתְּנִיעֵנִי</b> עַל בִּרְכַּי וְכַפּוֹת יָדָי <small>(דניאל י, י)</small>. ואשר הוא עומד מהכבד הֵמָּה יְנִועוּן [<b>יְנִיעוּן</b>] לֶאֱכֹל <small>(תהלים נט, טז)</small>. <b>והנפעל</b> אִם <b>יִנּוֹעוּ</b> וְנָפְלוּ עַל פִּי אוֹכֵל <small>(נחום ג, יב)</small>, כַּאֲשֶׁר <b>יִנּוֹעַ</b> בַּכְּבָרָה <small>(עמוס ט, ט)</small>, כולם ענין התנועה וידוע. ומן הענין הזה והשרש הזה בהכפל ה<b>פ"א</b> וה<b>למ"ד</b> <b>וּבִמְנַעַנְעִים</b> וּבְצֶלְצֶלִים <small>(שמואל ב' ו, ה)</small>. ונפתח ה<b>עי"ן</b> להרחיב. והוא מכלי הניגון שיניע גופו וירקד בהם.
<h3>נוף</h3>
<b>נַפְתִּי</b> מִשְׁכָּבִי <small>(משלי ז, יז)</small>, ענין ההתכה והזלוף בבשמים. <b>והשם</b> <b>נֹפֶת</b> תִּטֹּפְנָה שִׂפְתוֹתַיִךְ כַּלָּה <small>(שיר השירים ד, יא)</small>, <b>וְנֹפֶת</b> צוּפִים <small>(תהלים יט, יא)</small>, <b>וְנֹפֶת</b> מָתוֹק עַל חִכֶּךָ <small>(משלי כד, יג)</small>, בפלס <b>בֹּשֶׁת</b> מן <b>בּוּשׁ</b>. וכשיבא בלי סמיכות צופים או בשמים הוא על דרך חסרון אלא שהוא מובן ממקום אחר על חבית. וכן <b>הפעל הכבד ממנו</b> [הִפְעִיל] גֶּשֶׁם נְדָבוֹת <b>תָּנִיף</b> אֱלֹהִים <small>(תהלים סח, י)</small>, כלומר תזיל וחטיף. וענין אחר <b>הֵנִיף</b> אַהֲרֹן <b>תְּנוּפָה</b> <small>(ויקרא ט, כא)</small> <b>וַיְנִיפֵהוּ תְנוּפָה</b> <small>(ויקרא ח, כט)</small>, פירשו רבותינו ז"ל <small>(מנחות סא ע"א)</small> שהיה מוליך ומביא, ווה הוא לשון הנפה התנועה אילך ואילך אבל התרומה היתה הגבהה למעלה שהיה מעלה ומוריד, וזהו שאמר אֲשֶׁר <b>הוּנַף</b> וַאֲשֶׁר <b>הוּרָם</b> <small>(שמות כט, כז)</small>, התנופה מוליך ומביא, התרומה מעלה ומוריד. וכן <b>וְהֵנִיף</b> יָדוֹ אֶל הַמָּקוֹם וְאָסַף הַמְּצֹרָע <small>(מלכים ב' ה, יא)</small>, כדרך המלחשים על המכה שמניפים ידם עליה הנה והנה, וכן אִם יִתְגַּדֵּל הַמַּשּׂוֹר עַל <b>מְנִיפוֹ</b> <small>(ישעיה י, טו)</small>, כי המשור הכורת בו מניף אוהו אילך ואילך. <b>ושלא נזכר פעלו ממנו</b> [הָפְעַל] אֲשֶׁר <b>הוּנַף</b> <small>(שמות כט, כז)</small>. והמקור מן הפעיל <b>לַהֲנָפָה</b> גוֹיִם <b>בְּנָפַת</b> שָׁוְא <small>(ישעיה ל, כח)</small>, או הוא שם. <b>והשם</b> <b>נָפָה</b> ובסמוך<b> בְּנָפַת</b> שָׁוְא <small>(שם)</small>. ובדברי רבותינו ז"ל אמרו נפה לכברה שמרקדין בה את הקמח ואמרו <small>(אבות פרק חמישי, משנה טו)</small> נפה שמוציאה את הקמח וקולטת את הסולת, ונקראת כן לפי שמניפין אותה אילך ואילך כשמרקדין את הקמח.<b> וכבד אחר</b> [הִפְעִיל] <b>יְנֹפֵף</b> יָדוֹ <small>(ישעיה י, לב)</small>, כענין אַחֲרֶיךָ רֹאשׁ <b>הֵנִיעָה</b> <small>(מלכים ב' יט, כא)</small>, כי הבוזה לדבר מניף ומניע ידו וראשו עליו וכן הקורא לאחר מניף לו בידו שיבא אליו. ולזה הענין נאמר מִפְּנֵי <b>תְּנוּפַת</b> יַד י"י צְבָאוֹת אֲשֶׁר הוּא <b>מֵנִיף</b> <small>(ישעיה יט, טו)</small>, כלומר שמניף ידו לנלחמים בו ומביאם עליו. וכן <b>הָנִיפוּ</b> יָד וְיָבֹאוּ פִּתְחֵי נְדִיבִים <small>(ישעיה יג, ב)</small>, וכן וּבְמִלְחֲמוֹת <b>תְּנוּפָה</b> נִלְחַם בָּה [בָּם] <small>(ישעיה ל, לב)</small>. יְפֵה <b>נוֹף</b> מְשׂוֹשׂ כָּל הָאָרֶץ <small>(תהלים מח, ג)</small>, פירוש מחוז או פלך. וכן במשקל אחר בֶּן אֲבִינָדָב כָּל <b>נָפַת</b> דֹּאר <small>(מלכים א' ד, יא)</small>, וּבְנָפוֹת דּוֹר <small>(יהושע יא, ב)</small>, וכן אמר התרגום <b>בְפִלְכֵי דוֹר</b>. וכן שְׁלֹשֶׁת <b>הַנָּפֶת</b> <small>(יהושע יז, יא)</small>, תלתא פלכין. ופירש אדוני אבי ז"ל יפה נוף כן אמר רע כי הבורא יתעלה חלק עולמו לשבעה חלקים, והם נקראים אקלימים, ובלשון הקדש נופות. ובכל נוף ונוף האויר משונה וה מזה ומי שיצא מנוף תולדתו ויכנס בנוף אחר יחלה על הרוב להשתנות האויר ממזג חולתו אבל ירושלם היתה יפה הנופות וכל מי שיבא אליה משאר הנופות יהיה בריא ושלם וזהו שאמר מְשׂוֹשׂ כָּל הָאָרֶץ <small>(תהלים מח, ג)</small>.
<h3>נוץ</h3>
<b>הֵנֵצוּ</b> הָרִמֹּנִים <small>(שיר השירים ו, יא)</small>.<b> וְיָנֵאץ</b> הַשָּׁקֵד <small>(קהלת יב, ה)</small>, ה<b>אל"ף</b> בו מקום ה<b>יו"ד</b>. ורמז בו על השיבה לפי שהיא לבנה כפרח הלבן. <b>והשם</b> בהבלע <b>עי"ן</b> הפעל בדגש ה<b>צד"י</b> עָלְתָה <b>נִצָּהּ</b> <small>(בראשית מ, י)</small>, במפיק ה<b>ה"א</b> <b>והנפרד</b> <b>נֵץ</b>. או נאמר בו הנפרד <b>נִצָּה</b> ב<b>ה"א</b> והראוי <b>נִצָּתָהּ</b> כמו אֵצֶל <b>פִּנָּהּ</b> <small>(משלי ז, ח)</small>, שהראוי <b>פִּנָּתָהּ</b>. והוא הנכון מפני מלת <b>עָלְתָה</b>. ובתוספת <b>ה"א</b> וּבֹסֶר גֹּמֵל יִהְיֶה <b>נִצָּה</b> <small>(ישעיה יח, ה)</small>, ה<b>ה"א</b> רפה, וְיַשְׁלֵךְ כַּזַּיִת <b>נִצָּתוֹ</b> <small>(איוב טו, לג)</small>. ועם ה<b>נו"ן</b> הנוספת <b>הַנִּצָּנִים</b> נִרְאוּ בָאָרֶץ <small>(שיר השירים ב, יב)</small>, והדגש בכולם תמורת הנח ענין כולם ענין פרח. וענין אחר וּפֹעֲלוֹ <b>לְנִיצוֹץ</b> <small>(ישעיה א, לא)</small>, בפלס <b>נִיחוֹחַ</b> מן <b>נוּחַ</b> ופירושו בן הרשף <b>בלוג"א</b> בלע"ז. <b>והתאר</b> מזה הענין <b>וְנֹצְצִים</b> כְּעֵין נְחֹשֶׁת קָלָל <small>(יחזקאל א, ז)</small>, בפלס <b>לוֹצְצִים</b> מן <b>לוּץ</b>. ורבי יהודה כתב נצצים משרש <b>נָצַץ</b> והוא יחיד בענינו ובשרשו. והנכון אם כן לשומו משרש<b> נוּץ</b> עם וּפֹעֲלוֹ <b>לְנִיצוֹץ</b> <small>(ישעיה א, ל)</small>, שכתב רבי יהודה בשרש<b> נוּחַ</b> שהוא משרש <b>נוּץ</b>. ויש מפרשים <b>וְיָנֵאץ הַשָּׁקֵד</b> מענין <b>נָאַץ</b> ואף על פי שה<b>אל"ף</b> בו נחה.
<h3>נור</h3>
לְמַעַן הֱיוֹת <b>נִיר</b> לְדָוִיד עַבְדִּי <small>(מלכים א' יא, לו)</small>,<b> נִיר</b> בִּירוּשָׁלָם <small>(מלכים א' טו, ד)</small>, בחירק. <b>נֵר</b> לְרַגְלִי דְבָרֶךָ <small>(תהלים קיט, קה)</small>, בצרי ומה שאמר ניר על המלכות, לפי שהיא כמו נר לעם להאיר להם. <b>נֵר</b> י"י נִשְׁמַת אָדָם <small>(משלי כ, כז)</small>. ונכתב ב<b>יו"ד</b> כִּי אַתָּה <b>נֵירִי</b> י"י <small>(שמואל ב' כב, כט)</small>. וכן הכלי שדולקת בו הפתילה נקרא <b>נֵר</b> והקבוץ בלשון נקבות וּבְהַעֲלֹת אַהֲרֹן אֶת <b>הַנֵּרֹת</b> <small>(שמות ל, ח)</small>, בְּהֵיטִיבוֹ אֶת <b>הַנֵּרֹת</b> <small>(שמות ל, ז)</small>, <b>נֵרֹת</b> הַמַּעֲרָכָה <small>(שמות לט, לז)</small>, וְאֶת <b>נֵרֹתֶיהָ</b> <small>(שם לה, יד)</small>, יש מהן הפתילה הדולקת ויש מהן הכלי שדולקת בו. והכלי שמשימין עליו את הנר נקרא על שמו מנורה וְזֶה מַעֲשֵׂה <b>הַמְּנֹרָה</b> <small>(במדבר ח, ד)</small>, וְאֶת <b>מְנֹרַת</b> הַמָּאוֹר <small>(שמות לה, יד)</small>, כלומר שהיה המאור עליה תמיד. וענין אחר <b>נִירוּ</b> לָכֶם <b>נִיר</b> <small>(הושע י, יב)</small>, רָב אֹכֶל<b> נִיר</b> רָאשִׁים <small>(משלי יג, כג)</small> <b>נִר</b> רְשָׁעִים חַטָּאת <small>(שם כא, ד)</small>, כלומר רום עינים ורחב לבב זהו ניר רשעים שהוא חטאת. ואמר ניר על דרך משל על מחשבות הלב כמו <b>נִירוּ</b> לָכֶם <b>נִיר</b> <small>(ירמיה ד, ג)</small>, ענינם ענין חרישה. ותרגום <b>וְלַחֲרשׁ חֲרִישׁוֹ</b> <small>(שמואל א' ח, יב)</small> <b>ולְמִינַר נִירֵיהּ</b>. ובדברי רבותינו ז"ל <small>(מנחות פ"ה ע"א)</small> שדה נירה ניר שנה וזרע שנה.
<h3>נושׁ</h3>
הוסיף רבי יונה זה השרש לפי שמצא חֶרְפָּה שָׁבְרָה לִבִּי <b>וָאָנוּשָׁה</b> <small>(תהלים סט, כא)</small>. והנכון הוא מה שכתבתי בשרש <b>אָנַשׁ</b>.
<h3>נזד</h3>
<b>וַיָּזֶד</b> יַעֲקֹב <b>נָזִיד</b> <small>(בראשית כה, כט)</small>, וַיְפַלַּח אֶל סִיר <b>הַנָּזִיד</b> <small>(מלכים ב' ד, לט)</small>, אֶל הַלֶּחֶם וְאֶל <b>הַנָּזִיד</b> <small>(חגי ב, יב)</small>, פירוש <b>נָזִיד</b> תבשיל, <b>וַיָזֶד</b> ויבשל. ובא במלת <b>וַיָּזֶד</b> הנח תמורת הדגש כי היה ראוי להיות <b>וַיִּזַּד</b> בדגש <b>עי"ן</b> הפעל.
<h3>נזה</h3>
וַאֲשֶׁר <b>יִזֶּה</b> מִדָּמָהּ עַל הַבֶּגֶד אֲשֶׁר <b>יִזֶּה</b> עָלֶיהָ <small>(ויקרא ו, כ)</small>, <b>וַיִּז</b> מִדָּמָהּ אֶל הַקִּיר <small>(מלכים ב' ט, לג)</small>.<b> והכבד</b> [הִפְעִיל] <b>וְהִזָּה</b> אֶל הַבַּיִת <small>(ויקרא יד, נא)</small>, כֵּן <b>יַזֶּה</b> גּוֹיִם רַבִּים <small>(ישעיה נב, טו)</small>, <b>יַזֶּה</b> שֶׁבַע פְּעָמִים <small>(ויקרא טז, יד)</small>, <b>הַזֵּה</b> עֲלֵיהֶם מֵי חַטָּאת <small>(במדבר ח, ז)</small>, <b>וּמַזֵּה</b> מֵי הַנִּדָּה <small>(במדבר יט, כא)</small>, <b>וַיַּז</b> מִמֶּנּוּ <small>(ויקרא ח, יא)</small>. ופירוש <b>וּמַזֵּה מֵי הַנִּדָּה</b> אמרו רבותינו ז"ל <small>(נדה ט ע"א)</small> כי המזה טהור אלא על הנושא הוא אומר שהוא טמא טומאה חמורה לטמא בגדים שעליו, מה שאין כן בנוגע, שהנוגע אינו טעון כיבוס בגדים, ומה שהוציאו בלשון <b>מִזֵּה</b> לומר שאינו טמא עד שיהא בהם כדי הזיה. ולזה הפירוש יהיה מזה שם כמו <b>מַטֶּה</b> ופירוש הפסוק מי שנושא <b>הַזָּאַת</b> מי הנדה יכבס בגדיו. ענין ההזאה ידוע כענין הטפטוף. ופירוש <b>כֵּן יַזֶּה גּוֹיִם רַבִּים</b> כענין לדבר והוא <b>פעל יוצא</b>. פרא פרלר.
<h3>נזל</h3>
הָרִים<b> נָזְלוּ</b> מִפְּנֵי י"י <small>(שופטים ה, ה)</small>, מַיִם זָרִים קָרִים <b>נוֹזְלִים</b> <small>(ירמיה יח, יד)</small>, <b>וְנֹזְלֵיהֶם</b> בַּל יִשְׁתָּיוּן <small>(תהלים עח, מד)</small>, וַיּוֹצִא <b>נוֹזְלִים</b> מִסָּלַע <small>(תהלים עח, טו)</small>, <b>יִזַּל</b> מַיִם מִדָּלְיָו <small>(במדבר כד, ז)</small>, יַשֵּׁב רוּחוֹ <b>יִזְּלוּ</b> מָיִם <small>(תהלים קמז, יח)</small>, אלה הם <b>פעלים עומדים</b>. <b>והיוצאים</b> וְעַפְעַפֵּינוּ <b>יִזְּלוּ</b> מָיִם <small>(ירמיה ט, יז)</small>, וּשְׁחָקִים <b>יִזְּלוּ</b> צֶדֶק <small>(ישעיה מה, ח)</small>, אֲשֶׁר <b>יִזְּלוּ</b> שְׁחָקִים <small>(איוב לו, כח)</small>, <b>והכבד</b> [הִפְעִיל] מַיִם מִצּוּר <b>הִזִּיל</b> לָמוֹ <small>(ישעיה מח, כא)</small>, וכלם ענין ההגרה. ומזה הענין והשרש מִפָּנֶיךָ הָרִים <b>נָזֹלּוּ</b> <small>(ישעיה סד, ב)</small>, ובא כן מפני ההפסק לגזרת פָּעֹל והדגש לתפארת המלה כדגש <b>חדלו</b> פְרָזוֹן בְּיִשְׂרָאֵל <b>חָדֵלּוּ</b> <small>(שופטים ה, ז)</small>, ורבי יהודה כתבו בשרש <b>זָלַל</b>. ואיננו נכון לפי שלא מצאנו מענינו בשרש <b>זָלַל</b>. ומהשרש הזה והענין הזה לַשֶּׁמֶשׁ וְלַיָּרֵחַ <b>וְלַמַּזָּלוֹת</b> <small>(מלכים ב' כג, ה)</small>, ולפי שהם נוזלים במרוצתם נקראו כן. הֲתֹצִיא <b>מַזָּרוֹת</b> בְּעִתּוֹ <small>(איוב לח, לב)</small>, פירושו כמו מזלות. או יהיה שם כוכב.
<h3>נזם</h3>
<b>נֶזֶם</b> זָהָב <small>(בראשית כד, כב)</small>, בשש נקודות. וְאֶת <b>הַנְּזָמִים</b> אֲשֶׁר בְּאָזְנֵיהֶם <small>(בראשית לה, ד)</small>, <b>וְנִזְמֵי</b> הָאָף <small>(ישעיה ג, כא)</small>, ידוע.
<h3>נזק</h3>
<b>בְּנֵזֶק</b> הַמֶּלֶךְ <small>(אסתר ז, ד)</small>, בשש נקודות. זה הלשון ידוע בדברי רבותינו ז"ל ושמושם בו בפעלים בנפעל, ונפעל הכבד ושלא נזכר פעלו ממנו. <b>הנפעל</b> כמו שאמרו רבותינו ז"ל במשנה <small>(גיטין פרק חמישי משנה א. דף מח ע"ב)</small> <b>הנזקין</b> שמין להם בעדיות. <b>והכבד</b> <b>וכשהזיק</b> חב המזיק <small>(בבא קמא פרק ראשון משנה א. דף ב ע"א)</small>. <b>ושלא נזכר פעלו והוזק</b> בהם אחר חייב <small>(שם פרק שלישי משנה א. דף כ ע"א)</small>, וזולתם הרבה.
<h3>נזר</h3>
אֲשֶׁר <b>נָזֹרוּ</b> מֵעָלַי בְּגִלּוּלֵיהֶם כֻּלָּם <small>(יחזקאל יד, ה)</small>, <b>נָזֹרוּ</b> אָחוֹר <small>(ישעיה א, ה)</small>. כבר כתבנום בשרש <b>זוּר</b>. ואפשר שיהיו מזה השרש בפלס <b>קָטֹנְתִּי</b> <small>(בראשית לב, יא)</small>, וְלֹא <b>יָכֹלוּ</b> <small>(שמות ח, יד)</small>. <b>והנפעל</b> <b>וְיִנָּזְרוּ</b> מִקָּדְשֵׁי בְנֵי יִשְׂרָאֵל <small>(ויקרא כב, ב)</small>, <b>וַיִּנָּזְרוּ</b> לַבֹּשֶׁת <small>(הושע ט, י)</small>. <b>הַנָּזֵר</b> כַּאֲשֶׁר עָשִׂיתִי זֶה כַּמֶּה שָׁנִים <small>(זכריה ז, ג)</small>, פירוש אם אנזר ממאכל וממשתה ומתענוגים. <b>והשם</b> כֹּל יְמֵי <b>נִזְרוֹ</b> <small>(במדבר ו, ד)</small>, גָּזִּי <b>נִזְרֵךְ</b> <small>(ירמיה ז, כט)</small>, גידול השער יקרא <b>נֶזֶר</b> אֶת שְׂעַר רֹאשׁ<b> נִזְרוֹ</b> <small>(במדבר ו, יח)</small>. <b>והתאר</b> נֶדֶר <b>נָזִיר</b> <small>(במדבר ו, ב)</small>, כִּי <b>נְזִיר</b> אֱלֹהִים יִהְיֶה הַנַּעַר <small>(שופטים יג, ה)</small>. <b>והשם</b> על משקל זה וְאֶת עִנְּבֵי <b>נְזִירֶךָ</b> <small>(ויקרא כה, ה)</small>. <b>והפעל הכבד</b> [הִפְעִיל] <b>וְהִזַּרְתֶּם</b> אֶת בְּנֵי יִשְׂרָאֵל <small>(ויקרא טו, לא)</small>, מִיַּיִן וְשֵׁכָר <b>יַזִּיר</b> <small>(במדבר ו, ג)</small>, פירוש יזיר עצמו כי גם הוא פעל יוצא. <b>לְהַזִּיר</b> לַי"י <small>(במדבר ו, ב)</small>, כָּל יְמֵי <b>הַזִּירוֹ</b> <small>(במדבר ו, ו)</small>, כלם ענין הפרישות. ופירוש <b>וְאֶת עִנְּבֵי נְזִירֶךָ</b> הענבים שפירשת מהם ולא התעסקת בהם בעבודה. ולפי שהנזיר לא יגלח שער ראשו אמרו לשער הארוך <b>גָּזִּי נִזְרֵךְ וְהַשְׁלִיכִי</b>. וענין אחר וַיַּעֲשׂוּ אֶת צִיץ <b>נֶזֶר</b> הַקֹּדֶשׁ <small>(שמות לט, ל)</small>, וַיִּתֵּן עָלָיו אֶת <b>הַנֵּזֶר</b> וְאֶת הָעֵדוּת <small>(מלכים א' יא, יב)</small>, פירוש נזר עטרה. וכן <b>נֵזֶר</b> שֶׁמֶן מִשְׁחַת אֱלֹהָיו <small>(ויקרא כא, יב)</small>, כי <b>נֵזֶר</b> אֱלֹהָיו עַל רֹאשׁוֹ <small>(במדבר ו, ז)</small>, והוא בחמש נקודות. <b>והתאר</b> וּלְקָדְקֹד <b>נְזִיר</b> אֶחָיו <small>(בראשית מט, כו)</small>, כלומר ראש אחיו ומעוטר. ומשקל אחר <b>מִנְּזָרַיִךְ</b> כָּאַרְבֶּה <small>(נחום ג, יז)</small>, כלומד השרים בעלי העטרות, ודגש <b>נו"ן</b> מנְּזריך לתפארת כדגש <b>קו"ף</b> <b>מִקּדָשׁ</b> י"י <small>(שמות טו, יז)</small>. ואפשר שיהיה נזיר אחיו מהענין הראשון לפי שהיה מופרש מהם. הֲתֹצִיא <b>מַזָּרוֹת</b> בְּעִתּוֹ <small>(איוב לח, לב)</small> כבר כתבנוהו בשרשו בשרש <b>מָזַר</b> ובשרש <b>נָזַל</b> שהם כמו מזלות או שם כוכב.
<h3>נחה</h3>
<b>נָחִיתָ</b> כַצֹּאן עַמֶּךָ <small>(תהלים עז, כא)</small>, מִי <b>נָחַנִי</b> עַד אֱדוֹם <small>(תהלים ס, יא)</small>, <b>וְנָחֲךָ</b> י"י תָּמִיד <small>(ישעיה נח, יא)</small>, לֵךְ <b>נְחֵה</b> אֶת הָעָם <small>(שמות לב, לד)</small>,<b> וּנְחֵנִי</b> בְּאֹרַח מִישׁוֹר <small>(תהלים כז, יא)</small>. <b>והכבד</b> [הִפְעִיל], <b>תַּנְחֶה</b> אֹתָךְ <small>(משלי ו, כב)</small>, <b>לַנְחֹתָם</b> הַדֶּרֶךְ <small>(שמות יג, כא)</small>, <b>יַנְחֵנִי</b> בְמַעְגְּלֵי צֶדֶק <small>(תהלים כג, ג)</small>, וְלִפְנֵי גְדֹלִים <b>יַנְחֶנּוּ</b> <small>(משלי יח, טז)</small>, וּבִתְבוּנוֹת כַּפָּיו <b>יַנְחֵם</b> <small>(תהלים עח, עב)</small>, <b>וַיַּנְחֵם</b> בַּחְלַח וּבְחָבוֹר <small>(מלכים ב' יח, יא)</small>, שֹׁטֵחַ לַגּוֹיִם <b>וַיַּנְחֵם</b> <small>(איוב יב, כג)</small>, וְעַיִשׁ עַל בָּנֶיהָ <b>תַנְחֵם</b> <small>(איוב לח, לב)</small>, <b>וַיַּנְחֵם</b> אֶת פְּנֵי מֶלֶךְ מוֹאָב <small>(שמואל א' כב, ד)</small>, כלם ענין הולכה והנהגה. וַיָּכִינוּ אֶת <b>הַמִּנְחָה</b> <small>(בראשית מג, כה)</small>, פירשתי המלה הזאת בשרש <b>מָנַח</b>.
<h3>נחל</h3>
וְאֵלֶּה אֲשֶׁר <b>נָחֲלוּ</b> בְנֵי יִשְׂרָאֵל <small>(יהושע יד, א)</small>,<b> וְנָחֲלוּ</b> לְעֹלָם <small>(שמות לב, יג)</small>, כִּי לֹא <b>נִנְחַל</b> אִתָּם <small>(במדבר לב, יט)</small>, <b>יִנְחֲלוּ</b> לָכֶם אֶת הָאָרֶץ <small>(במדבר לד, יז)</small>, וְסָלַחְתָּ לַעֲוֹנֵנוּ וּלְחַטָּאתֵנוּ <b>וּנְחַלְתָּנוּ</b> <small>(שמות לד, ט)</small>, כִּי אַתָּה <b>תִנְחַל</b> בְּכָל הַגּוֹיִם <small>(תהלים פב, ח)</small>, <b>לִנְחֹל</b> אֶת הָאָרֶץ <small>(במדבר לד, יח)</small>,<b> וְנָחַל</b> י"י אֶת יְהֹוּדָה חֶלְקוֹ <small>(זכריה ב, טז)</small>, כלם שהם מפעל הקל הם פעלים יוצאים אל פעול אחד לבד והוא הנחלה, כי פירוש <b>יִנְחֲלוּ לָכֶם</b> ינחלו בעבורכם, ופירוש <b>וְסָלַחְתָּ לַעֲוֹנֵנוּ וּלְחַטָּאתֵנוּ וּנְחַלְתָּנוּ</b>, תנחל אותנו שנהיה נחלתך כמו שאמר כִּי חֵלֶק י"י עַמּוֹ יַעֲקֹב חֶבֶל <b>נַחֲלָתוֹ</b> <small>(דברים לב, ט)</small>, וְהֵם עַמְּךָ <b>וְנַחֲלָתֶךָ</b> <small>(דברים ט, כט)</small>. וכן <b>וְנָחַל י"י אֶת יְהֹוּדָה חֶלְקוֹ</b>, כלומר יהודה יהיה נחלת השם לעולם על אדמת הקדש. ופירוש <b>כִּי אַתָּה תִנְחַל בְּכָל הַגּוֹיִם</b> אמר בתחלת המזמור <b>עַד מָתַי תִּשְׁפְּטוּ עָוֶל</b>, ואמר <b>קוּמָה אֱלֹהִים שָׁפְטָה הָאָרֶץ</b>, כלומר קח משפט העניים והצועקים חמס מידי הרשעים שופטי עול כי אתה <b>תִנְחַל</b> העניים בכל הגוים, כלומר באיזה גוי שיהיו העניים והעשוקים הם עמך ונחלתך ואתה תנחל אותם והצילם מיד העושקים. <b>והשם</b> <b>וְנַחֲלָה</b> לֹא יִהְיֶה לּוֹ בְּקֶרֶב אֶחָיו י"י הוּא<b> נַחֲלָתוֹ</b> <small>(דברים יח, ב)</small>. <b>והנפעל</b> יתכן לפרש מזה <b>וְנִחַלְתְּ</b> בָּךְ לְעֵינֵי גוֹיִם <small>(יחזקאל כב, טז)</small>, אף על פי שפירשתיו בשרש <b>חָלַל</b>. ויתכן להיות מזה ומשפטו <b>וְנִנְחַלְתְּ</b> ולולי ה<b>חי"ת</b> היה דגש <b>וְנִחַלְתְּ</b> בך. ופירושו שקודם לכן היית נחלתי אבל כיון שחטאת אין את נחלתי אלא תהי ננחלת בך ולא בי. <b>והכבד</b> [פִּעֵל] יוצא לשנים פעולים אֵלֶּה אֲשֶׁר <b>נִחַל</b> מֹשֶׁה בְּעַרְבוֹת מוֹאָב <small>(יהושע יג, לב)</small>, אֵלֶּה <b>הַנְּחָלֹת</b> אֲשֶׁר <b>נִחֲלוּ</b> אֶלְעָזָר הַכֹּהֵן וִיהוֹשֻׁעַ בִּן נוּן <small>(יהושע יט, נא)</small> <b>וכבד אחר</b> [הִפְעִיל] יוצא גם כן לשנים פעולים כִּי אַתָּה <b>תַּנְחִיל</b> אֶת הָעָם הַזֶּה <small>(יהושע א, ו)</small> בְּיוֹם <b>הַנְחִילוֹ</b> אֶת בָּנָיו <small>(דברים כא, טז)</small>,<b> בְּהַנְחֵל</b> עֶלְיוֹן גּוֹיִם <small>(דברים לב, ח)</small> <b>ושלא נזכר פעלו ממנו</b> [הָפְעַל] כֵּן <b>הָנְחַלְתִּי</b> לִי יַרְחֵי שָׁוְא <small>(איוב ז, ג)</small>. <b>וההתפעל</b> <b>וְהִתְנַחַלְתֶּם</b> אֹתָם <small>(ויקרא כה, מו)</small> לְמַטּוֹת אֲבֹתֵיכֶם <b>תִּתְנֶחָלוּ</b> <small>(במדבר לג, נד)</small>. ופירוש והתנחלתם אותם מהם כמו הֵם יָצְאוּ אֶת הָעִיר <small>(בראשית מד, ד)</small> וענין אחר פָּרַץ נַחַל מֵעִם <b>גָּר</b> <small>(איוב כח, ד)</small> וְהָיָה <b>מֵהַנַּחַל</b> תִּשְׁתֶּה <small>(מלכים א' יז, ד)</small> <b>נַחְלָה</b> עָבַר עַל נַפְשֵׁנוּ <small>(תהלים קכד, ד)</small>. ובלשון שנים אֶל כָּל אֲשֶׁר יָבוֹא שָׁם <b>נַחֲלַיִם</b> יִחְיֶה <small>(יחזקאל מז, ט)</small> והקבוץ כָּל <b>הַנְּחָלִים</b> הֹלְכִים אֶל הַיָּם <small>(קהלת א, ז)</small>, <b>וְנַחֲלֵי</b> בְלִיַּעַל יְבַעֲתוּנִי <small>(תהלים ח, ה)</small>. נַהֲרֵי <b>נַחֲלֵי</b> דְּבַשׁ וְחֶמְאָה <small>(איוב כ, יז)</small> בא סמוך על סמוך וכן אֶת מִסְפַּר מִפְקַד הָעָם <small>(שמואל ב' כד, ט)</small>, וּמִבְצַר מִשְׂגַּב חוֹמֹתֶיךָ <small>(ישעיה כה, יב)</small>, מִבְחַר וְטוֹב לְבָנוֹן <small>(יחזקאל לח, טו)</small>, חַכְמֵי יֹעֲצֵי פַרְעֹה <small>(ישעיה יט, יא)</small>, וּשְׂפֻנֵי טְמוּנֵי חוֹל <small>(דברים לג, יט)</small>. וַיַּחְפְּרוּ עַבְדֵי יִצְחָק <b>בַּנָּחַל</b> <small>(בראשית כו, יט)</small>, בְּחַלְּקֵי <b>נַחַל</b> חֶלְקֵךְ <small>(ישעיה נז, ו)</small>, העמק שנגרים בו המים יקרא נחל ואף על פי שאין בו מים יקרא גם כן נחל, כי המקום הוא הנקרא נחל. וכן וְהִשְׁקָה אֶת <b>נַחַל</b> הַשִּׁטִּים <small>(יואל ד, יח)</small>, וְהָעִיר אֲשֶׁר <b>בַּנַּחַל</b> <small>(דברים ב, לו)</small>. וכן בדברי רבותינו ז"ל <small>(מגילה ג ע"ב)</small> ביושבת בנחל. אֶל <b>נַחַל</b> אֵיתָן <small>(דברים כא, ד)</small>, היה בו מים כי כתוב יִרְחֲצוּ אֶת יְדֵיהֶם <small>(שם)</small>. וכן וּצְדָקָה <b>כְּנַחַל</b> אֵיתָן <small>(עמוס ה, כד)</small>, ששוטפים בו המים בכח. לַמְנַצֵּחַ אֶל <b>הַנְּחִילוֹת</b> <small>(תהלים ה, א)</small>, שם ניגון היה ידוע אצלם. ורבינו האיי ז"ל פירש המלה מלשון נחיל של דבורים <small>(בבא קמא פרק עשירי משנה ב. דף קיד ע"א)</small>, רוצה לומר כי ניגונו היה דומה לשריקת דבורים.
<h3>נחם</h3>
כִּי <b>נִחַם</b> עַל אַמְנוֹן כִּי מֵת <small>(שמואל ב' יג, לט)</small>, הוא <b>נפעל</b> עבר ועיקרו <b>נִנְחַם</b> והיתה ה<b>חי"ת</b> ראויה להדגש. וכן אוֹתָם יִרְאֶה פַרְעֹה <b>וְנִחַם</b> <small>(יחזקאל לב, לא)</small>,<b> וְנִחֲמוּ</b> אֶתְכֶם <small>(יחזקאל יד, כג)</small>, <b>וְנִחַמְתִּי</b> עַל הָרָעָה <small>(ירמיה יח, ח)</small>, <b>וַיִּנָּחֵם</b> יִצְחָק אַחֲרֵי אִמּוֹ <small>(בראשית כד, סו)</small>, מֵאֲנָה <b>לְהִנָּחֵם</b> עַל בָּנֶיהָ <small>(ירמיה לא, טו)</small>, נִלְאֵיתִי <b>הִנָּחֵם</b> <small>(ירמיה טו, ו)</small>, <b>והשם</b> <b>נֹחַם</b> יִסָּתֵר מֵעֵינָי <small>(יהושע יג, יד)</small>. ומשקל אחר וַאֲשַׁלֵּם <b>נִחֻמִים</b> <small>(ישעיה נז, יח)</small>, דְּבָרִים <b>נִחֻמִים</b> <small>(זכריה א, יג)</small>, וחסר הנסמך והראוי דברים דברי ניחומים. ומשקל אחר זֹאת <b>נֶחָמָתִי</b> בְעָנְיִי <small>(תהלים קיט, נ)</small>. ומשקל אחר כּוֹס <b>תַּנְחוּמִים</b> <small>(ירמיה טז, ז)</small>, מִשֹּׁד <b>תַּנְחֻמֶיהָ</b> <small>(ישעיה סו, יא)</small>, <b>תַּנְחוּמֶיךָ</b> יְשַׁעַשְׁעוּ נַפְשִׁי <small>(תהלים צד, יט)</small>. ובקבוץ הנקבות <b>תַּנְחֻומוֹת</b> אֵל <small>(איוב טו, יא)</small>.<b> והפעל הכבד</b> [פִּעֵל] כִּי <b>נִחַם</b> יְהֹוָה צִיּוֹן <b>נִחַם</b> כָּל חָרְבֹתֶיהָ <small>(ישעיה נא, ג)</small>, <b>נַחֲמוּ</b> עַמִּי <small>(ישעיה מ, א)</small>, כְּאִישׁ אֲשֶׁר אִמּוֹ <b>תְּנַחֲמֶנּוּ</b> <small>(ישעיה סו, יג)</small>, כַּאֲשֶׁר אֲבֵלִים <b>יְנַחֵם</b> <small>(איוב כט, כה)</small>, <b>וְלַמְנַחֲמִים</b> וְלֹא מָצָאתִי <small>(תהלים סט, כא)</small>. <b>ושלא נזכר פעלו ממנו</b> [פֻּעַל] סֹעֲרָה לֹא <b>נֻחָמָה</b> <small>(ישעיה נד, יא)</small>, וּבִירוּשָׁלַם <b>תְּנֻחָמוּ</b> <small>(ישעיה סו, יג)</small>. <b>וההתפעל</b> וַיְמָאֵן <b>לְהִתְנַחֵם</b> <small>(בראשית לז, לה)</small>. הוֹי <b>אֶנָּחֵם</b> מִצָּרַי <small>(ישעיה א, כד)</small>, הראוי <b>אֶתְנָחֵם</b> כן כתבו רבי יונה באפשר. ואני אומר כי איננו כן כי ה<b>נו"ן</b> קמוצה ולפיכך הוא מבנין נפעל ואם היה מבנין התפעל היתה פתוחה כי עם ה<b>חי"ת</b> לא יבא תשלום הדגש כמו שכתבתי בחלק הדקדוק. וַהֲנִחֹתִי חֲמָתִי בָּם <b>וְהִנֶּחָמְתִּי</b> <small>(יחזקאל ה, יג)</small>, זָכַרְתִּי מִשְׁפָּטֶיךָ מֵעוֹלָם י"י <b>וָאֶתְנֶחָם</b> <small>(תהלים קיט, נב)</small>, <b>מִתְנַחֵם</b> לְךָ לְהָרְגֶךָ <small>(בראשית כז, מב)</small>, כלם ענין תנחומים וידוע הוא. וענין אחר וַי"י <b>נִחָם</b> כִּי הִמְלִיךְ אֶת שָׁאוּל <small>(שמואל א' טו, לה)</small>, פתח כי הוא <b>נפעל</b> עבר והראוי בו <b>נִנְחַם</b> אֵין אִישׁ <b>נִחָם</b> עַל רָעָתוֹ <small>(ירמיה ח, ו)</small>, קמץ והוא נפעל עומד. וכן <b>וְנִחָם</b> עַל הָרָעָה <small>(יונה ד, ב)</small>, קמץ. כִּי <b>נִחַמְתִּי</b> כִּי עֲשִׂיתִם <small>(בראשית ו, ז)</small>, <b>וַיִּנָּחֶם</b> י"י עַל הָרָעָה <small>(שמות לב, יד)</small>. <b>וההתפעל</b> וְעַל עֲבָדָיו<b> יִתְנֶחָם</b> <small>(דברים לב, לו)</small>. <b>והשם</b> יַחַד נִכְמְרוּ <b>נִחוּמָי</b> <small>(הושע יא, ח)</small>, כלם ענין חרטה. ופירוש נכמרו ניחומי נתגלגלו חרטותי כשחשבתי להפך ולשחת אותם.
<h3>נחץ</h3>
כִּי הָיָה דְבַר הַמֶּלֶךְ <b>נָחוּץ</b> <small>(שמואל א' כא, ט)</small>, ענינו ענין מהירות.
<h3>נחר</h3>
<b>מִנְּחִירָיו</b> יֵצֵא עָשָׁן <small>(איוב מא, יב)</small>, הם שני נקבי האף. ונקראת העטישה על שם הנחירים מִדָּן נִשְׁמַע <b>נַחְרַת</b> סוּסָיו <small>(ירמיה ח, טז)</small>, הוֹד <b>נַחְרוֹ</b> אֵימָה <small>(איוב לט, כ)</small>.
<h3>נחשׁ</h3>
<b>נִחַשְׁתִּי</b> וַיְבָרֲכֵנִי י"י בִּגְלָלֶךָ <small>(בראשית ל, כז)</small>, מְעוֹנֵן <b>וּמְנַחֵשׁ</b> <small>(דברים יח, י)</small>, וְהָאֲנָשִׁים <b>יְנַחֲשׁוּ</b> <small>(מלכים א' כ, לג)</small> הֲלוֹא יְדַעְתֶּם כִּי <b>נַחֵשׁ יְנַחֵשׁ</b> אִישׁ אֲשֶׁר כָּמֹנִי <small>(בראשית מד, טו)</small>. <b>והשם</b> כִּי לֹא <b>נַחַשׁ</b> בְּיַעֲקֹב <small>(במדבר כג, כג)</small>, וְלֹא הָלַךְ כְּפַעַם בְּפַעַם לִקְרַאת <b>נְחָשִׁים</b> <small>(במדבר כד, א)</small>. ענין הנחש האסור פירשו רבותינו ז"ל <small>(סנהדרין סח ע"ב)</small> <b>מְנַחֵשׁ</b> זה האומר פתו נפלה מפיו, מקלו נפלה מידו בנו קורא לו מאחריו, עורב קורא לו, צבי הפסיקו בדרך, נחש מימינו ושועל משמאלו, אל תתחיל כי שחרית הוא ראש חדש הוא מוצאי שבת הוא. ועוד אמרו <small>(שם)</small> תנו רבנן <b>לא תְנַחֲשׁוּ</b> כגון אלו המנחשים בחולדה ובעופות ובכוכבים. ופירוש כי <b>נַחֵשׁ יְנַחֵשׁ</b> בו ישאל מנחשים בעבורו. ויש מפרשים שהוא עצמו ינחש בו כלומר יחשוב אבדת הגביע לנחש רע לעצמו שאבד ממנו הכלי שהיה שותה בו. <b>וְהַנָּחָשׁ</b> הָיָה עָרוּם <small>(בראשית ג, א)</small>, ידוע. <b>נָחָשׁ</b> שָׂרָף <small>(דברים ח, טו)</small>, נקרא כן לפי שהוא שורף בהבל פיו. <b>נְחַשׁ נְחשֶׁת</b> <small>(במדבר כא, ט)</small>, כתב אדוני אבי ז"ל אמרו חכמי הרפואות כי אדם אשר ישכנו הנחש ויראה הנחשת מיד מת לפיכך אמר הקדוש ברוך הוא למשה עשה לך <b>נְחַשׁ נְחשֶׁת</b> והיה כל הנשוך וראה אותו, וחי בהפך טבע העולם להגדיל הנס. וכן דְּבֶלֶת תְּאֵנִים <small>(ישעיה לח, כא)</small> לחזקיהו. וכן וַיּוֹרֵהוּ י" עֵץ <small>(שמות טו, כה)</small>, כי אמרו <small>(מדרש ילקוט, בשלח רמז רנו בשם מכילתא)</small> כי עץ מר היה. <b>נְחָשִׁים</b> צִפְעֹנִים <small>(ירמיה ח, יז)</small>, הראוי נחשים וצפעונים כמו שֶׁמֶשׁ יָרֵחַ <small>(חבקוק ג, יא)</small>. חֹלְלָה יָדוֹ <b>נָחָשׁ</b> בָּרִיחַ <small>(איוב כז, יג)</small>, עַל לִוְיָתָן <b>נָחָשׁ</b> בָּרִחַ <small>(ישעיה כו, א)</small>, <b>נָחָשׁ</b> עֲקַלָּתוֹן <small>(שם)</small>, אֲצַוֶּה אֶת <b>הַנָּחָשׁ</b> וּנְשָׁכָם <small>(עמוס ט, ג)</small>, הוא לויתן ונקרא כן לפי שדומה לנחש. ונקרא גם כן תנין, הוא והדגים הגדולים כמו שנקראו נחשי היבשה גם כן תנינים. וענין <b>נָחָשׁ בָּרִחַ, נָחָשׁ עֲקַלָּתוֹן</b> הוא משל על מלכי אומות העולם. ויש מפרשים <b>נָחָשׁ בָּרִחַ</b> התלי ונקרא <b>נָחָשׁ עֲקַלָּתוֹן</b> בעבור שהוא כמו מעוות ו<b>בָּרִחַ</b> שהוא מבריח מן הקצה אל הקצה. <b>נְחֹשֶׁת</b> קָלָל <small>(יחזקאל א, ז)</small>, <b>נְחֹשֶׁת</b> מְמֹרָט <small>(מלכים א' ז, מה)</small>, וּכְלֵי <b>נְחשֶׁת</b> מֻצְהָב טוֹבָה <small>(עזרא ח, כז)</small>, <b>נְחֹשֶׁת</b> רַבָּה מְאֹד <small>(דברי הימים א' יח, ח)</small>, עָשָׂה שְׁלֹמֹה אֶת יָם <b>הַנְּחֹשֶׁת</b> <small>(שם)</small>, ידוע. וַיִּשְׂאוּ אֶת כָּל <b>נְחֻשְׁתָּם</b> בָּבֶלָה <small>(ירמיה נב, יז)</small>, לֹא הָיָה מִשְׁקָל <b>לִנְחֻשְׁתָּם</b> כָּל הַכֵּלִים הָאֵלֶּה <small>(ירמיה נב, כ)</small> בשרק. ובאה ידיעה אחר הכינוי כמו ותפתח וַתִּרְאֵהוּ אֶת הַיֶּלֶד <small>(שמות ב, ו)</small>, והדומים לו כמו שכתבנו בחלק הדקדוק אִם בְּשָׂרִי <b>נָחוּשׁ</b> <small>(איוב ו, יב)</small>, פירוש אדוני אבי ז"ל הוא שקורין לו בלע"ז <b>אצר"ו</b>. וכן וְאֶת אַרְצְכֶם <b>כַּנְּחֻשָׁה</b> <small>(ויקרא כו, יט)</small>, וּמִצְחֲךָ <b>נְחוּשָׁה</b> <small>(ישעיה מח, ד)</small>. וכן פירוש כל נחשת ונחושה שבמקרא שמדבר עליו לענין חוזק. וכן כֻּלָּם סָרֵי סוֹרְרִים הֹלְכֵי רָכִיל <b>נְחשֶׁת</b> וּבַרְזֶל <small>(ירמיה ו, כח)</small>, פירוש כמו שהנחשת מעורב עם הברזל לחתוך יפה והוא שקורין לו בלע"ז <b>אצרו</b> כך הם מעורבים זה עם זה ברכילות להרע. וכן תרגום יונתן <b>מְהַלְכִין בִּנְכִילוּ כְמָא דְמְעָרֵב נְחָשׁ עִם פַּרְזְלָא</b>. ואמר <b>סָרֵי סוֹרְרִים</b>, כי <b>סָרֵי</b> הוא כמו <b>שָֹרֵי</b> ב<b>שֹי"ן</b>, כלומר אדוני הסררים, כלומר העבדים סררים ורעים והולכי רכיל לאדוניהם כמו הנחשת עם הברזל שלא יעשה מלאכת החתוך זה מבלי זה. הִכְבִּיד <b>נְחָשְׁתִּי</b> <small>(איכה ג, ז)</small>, וַיַּאַסְרֵהוּ <b>בַּנְחֻשְׁתַּיִם</b> <small>(ירמיה לט, ז)</small>, ורגליך לֹא <b>לִנְחֻשְׁתַּיִם</b> הֻגָּשׁוּ <small>(שמואל ב' ג, לד)</small>, כלם בשרק, והם הכבלים. ונקראו כן לפי שעושין אותן מנחשת. וכן אמר התרגום <b>בַּנְחֻשְׁתַּיִם</b> <b>בְּשַׁלְשְׁלָן דִנְחָשׁ</b>. ואמר <b>נְחֻשְׁתַּיִם</b> בלשון שנים לפי שעושין אותן לשתי התלים. וַיִּקְרָא לוֹ <b>נְחֻשְׁתָּן</b> <small>(מלכים ב' יח, ד)</small>, תוספת האותיות למעט, כלומר שלא היה לו תועלת, כמו שכתבנו בשרש <b>אִישׁוֹן</b>. וכן <b>אֲמִינוֹן</b> <small>(שמואל ב' יג, כ)</small> כי התוספת למעט. יַעַן הִשָּׁפֵךְ <b>נְחֻשְׁתֵּךְ</b> <small>(יחזקאל טז, לו)</small>, פירוש תחתיתך, והוא שכנה בו לערוה. וכן אמר בו התרגום <b>חֲלַף דְאַגְלִיאַת בְּהֲתָתֵיךְ</b>. וכן וְחָרָה<b> נְחֻשְׁתָּהּ</b> <small>(יחזקאל כד, יא)</small> תחתיתה. וכן במשנה <small>(כלים פרק שמיני משנה ג. דף טו)</small> חבית שהיא מליאה משקין טהורין ונתנה למטה מנחשתו של תנור, פירוש תחתיתו.
<h3>נחת</h3>
מִי <b>יֵחַת</b> עָלֵינוּ <small>(ירמיה כא, יג)</small>, משפטו עדות ולולי ה<b>חי"ת</b> היה דגש, ופירושו מי ירד או מי יחנה. ותרגום וַיֵּרֶד <small>(בראשית טו, יא)</small> <b>וּנְחַת</b>. <b>וַתִּנְחַת</b> עָלַי יָדֶךָ <small>(תהלים לח, ג)</small>, ותרד עלי מכתך. <b>והשם</b> אִם יַחַד עַל עָפָר <b>נָחַת</b> <small>(איוב יז, טז)</small>, <b>וְנַחַת</b> זְרוֹעוֹ יַרְאֶה <small>(ישעיה ל, ל)</small>. <b>והתאר</b> כִּי שָׁם אֲרָם <b>נְחִתִּים</b> <small>(מלכים ב' ו, ט)</small>. ובא הדגש תמורת הנח כי הראוי <b>נְחִיתִּים</b> בפלס <b>שְֹרִידִים</b> ופירושו יורדים וחונים שם. <b>והנפעל</b> כִּי חִצֶּיךָ <b>נִחֲתוּ</b> בִי <small>(תהלים לח, ג)</small>, משפטו <b>נִנְחֲתוּ</b> כלומר ירדו בי וחנו עלי. <b>והפעל הכבד</b> [הִפְעִיל] שָׁמָּה <b>הַנְחַת</b> י"י גִּבּוֹרֶיךָ <small>(יואל ד, יא)</small>, פירוש הוריד שמה גבוריך ומלאכיך לעזרה על רוץ מִן שָׁמַיִם נִלְחָמוּ <small>(שופטים ה, כ)</small>. <b>וכבד אחר</b> [פִּעֵל] <b>נַחֵת</b> גְּדוּדֶהָ <small>(תהלים סה, יא)</small>, פירוש הוריד המטר בגתריה כמו שאמר תְּלָמֶיהָ רַזֵּה <small>(שם)</small>. ויתכן להיות מזה <b>וְנַחַת</b> שֻׁלְחָנְךָ מָלֵא דָשֶׁן <small>(איוב לו, טז)</small>, כלומר מה שירד ויחנה על שלחנך. וכבר כתבנו אותו בשרש <b>יָנַח</b>. ויתכן להיות מזה השרש וּבְרֶגַע שְׁאוֹל <b>יֵחַתּוּ</b> <small>(איוב כא, יג)</small>, ודגשות ה<b>תי"ו</b> מפני ההפסק לתפארת. וכתבנו <b>וְנִחַת</b> קֶשֶׁת נְחוּשָׁה <small>(שמואל ב' כב, לה)</small>, בשרש <b>חָתַת</b>.
<h3>נטה</h3>
כִּי יוֹאָב <b>נָטָה</b> אַחֲרֵי אֲדֹנִיָּה וְאַחֲרֵי אַבְשָׁלוֹם לֹא <b>נָטָה</b> <small>(מלכים א' ב, כה)</small>, אמר זה לפי שמרדו שניהם אבשלום ואדניה אמר כי יואב לא היה נסכם במרד אבשלום אבל במרד אדניה היה נסכם ונטה אחריו להחזיק הממלכה בידו כי דוד היה זקן ולא פחד ממנו. ואין אבשלום שלמה כאשר כתב רבי יונה, כי לא נמצא זה ההפך שיזכור אדם במקום חבירו. וגם כן זֶרַע יַעֲקוֹב וְדָוִד <small>(ירמיה לג, כו)</small> אין יעקב אהרן כי אם יעקב עצמו, כלומר לא אמאס זרע יעקב וזרע דוד, כי אף על פי שדוד מזרע יעקב אחר שנבחר למלך וזרעו אחריו הוא ראש למשפחתו כלה. ואמר כי מזרע דוד יהיו מושלים בישראל וכן משאר זרע יעקב יחיו גדולים ורבים מושלים על זרע ישראל ובכללם הכהנים שזכר ושאר נסיכי ישראל, רוצה לומר שלא יהיו עוד בממשלת האומות אלא בממשלת מלכיהם ונסיכיהם כמו שאמר וְאָשִׁיבָה שֹׁפְטַיִךְ <small>(ישעיה א, כו)</small>. וכן בְּנֵי יַעֲקֹב וְיוֹסֵף סֶלָה <small>(תהלים עז, טז)</small>, רוצה לומר שאר בני יעקב. וזכר יוסף לפי שהיה ראש. והחכם רבי אברהם אבן עזרא ז"ל פירש איך מי שהוא מזרע יעקב אמאס? בעבור שאמרה תורה שלא יהיה מלך מושל בישראל כי אם מיעקב, ועוד שהוא ממשפחת דוד והנה הם שתי מעלות. וּכְאֹרֵחַ <b>נָטָה</b> לָלוּן <small>(ירמיה יד, ח)</small>, <b>נְטֵה</b> לְךָ עַל יְמִינְךָ <small>(שמואל ב' ב, כא)</small>, כִּמְעַט נָטָוֻי [<b>נָטָיוּ</b>] רַגְלָי <small>(תהלים עג, ב)</small>, עַד <b>נְטוֹת</b> הַיּוֹם <small>(שופטים יט, ח)</small>, אִם <b>תִּטֶּה</b> אַשֻּׁרִי מִנִי הַדָּרֶךְ <small>(איוב לא, ז)</small>, <b>וַיִּטּוּ</b> אַחֲרֵי הַבָּצַע <small>(שמואל א' ח, ג)</small>, אַל <b>תֵּט</b> יָמִין וּשְׂמֹאול <small>(משלי ד, כז)</small>, אלו והדומים להם הם <b>פעלים</b> <b>עומדים</b>. ואשר הם <b>פעלים יוצאים</b> הִנְנִי <b>נֹטֶה</b> אֵלֶיהָ כְּנָהָר שָׁלוֹם <small>(ישעיה סו, יב)</small>, <b>וַיֵּט</b> שָׁמַיִם וַיֵּרַד <small>(תהלים יח, י)</small>, <b>וַיֵּט</b> מֹשֶׁה אֶת יָדוֹ <small>(שמות י, כב)</small>, <b>וַיֵּט</b> אָהֳלֹה בֵּית אֵל <small>(בראשית יב, ח)</small>, <b>נָטִיתִי</b> לִבִּי לַעֲשׂוֹת חֻקֶּיךָ <small>(תהלים קיט, קיב)</small>, כְּקִיר <b>נָטוּי</b> <small>(תהלים סב, ד)</small>, יָמַי כְּצֵל <b>נָטוּי</b> <small>(תהלים קב, יב)</small>, וּבִזְרוֹעַ <b>נְטוּיָה</b> <small>(דברים ד, לד)</small>, נְטוּוֹת [<b>נְטוּיוֹת</b>] גָּרוֹן <small>(ישעיה ג, טז)</small>. <b>והנפעל</b> כִּי <b>יִנָּטוּ</b> צִלְלֵי עָרֶב <small>(ירמיה ו, ד)</small>. <b>והפעל הכבד</b> [הִפְעִיל] וְעָלַי <b>הִטָּה</b> חֶסֶד <small>(עזרא ז, כח)</small>, לֹא <b>תַטֶּה</b> מִשְׁפָּט <small>(דברים טז, יט)</small>,<b> הַטֵּה</b> אֱלֹהַי אָזְנְךָ <small>(דניאל ט, יח)</small>. וְהָעִיר מָלְאָה <b>מֻטֶּה</b> <small>(יחזקאל ט, ט)</small>, פירוש דין מטה. אַל <b>תַּט</b> לִבִּי לְדָבָר רָע <small>(תהלים קמא, ד)</small>, דַּרְכּוֹ שָׁמַרְתִּי וְלֹא <b>אָט</b> <small>(איוב כג, יא)</small>, <b>וַיַּט</b> אֶת לְבַב כָּל אִישׁ יְהוּדָה <small>(שמואל ב' יט, טו)</small>,<b> וַיַּט</b> עָלֵינוּ חֶסֶד <small>(עזרא ט, ט)</small>, ענינם ענין ההסיה וההגעה אל הדבר. ומזה השרש והענין <b>וְאַט</b> אֵלָיו אוֹכִיל <small>(הושע יא, ד)</small>, פירוש ואטה אליו מאכל. וכן סוּרוּ מִנֵּי דֶרֶךְ <b>הַטּוּ</b> מִנֵּי אֹרַח <small>(ישעיה ל, יא)</small>, אף על פי שידמה פעל עומד כמו <b>סוּרוּ</b> אינו אלא <b>פעל יוצא</b>, ופירושו הטו אותנו מדרך י"י לדרך אחרת כמו שאמר אחריו השביתו מפנינו את קדוש ישראל. וענין קרוב לזה <b>נוֹטֶה</b> שָׁמַיִם <small>(תהלים קד, ב)</small>. [וענין קרוב לזה] כִּנְחָלִים<b> נִטָּיוּ</b> <small>(במדבר כד, ו)</small>, וְקָוה [וְקָו] <b>יִנָּטֶה</b> <small>(זכריה א, טז)</small>, ענין פשיטה ומתיחה. ופירש רבי יונה מזה הענין וְעַל בְּגָדִים חֲבֻלִים <b>יַטּוּ</b> אֵצֶל כָּל מִזְבֵּחַ <small>(עמוס ב, ח)</small>, כלומר יפשטו וישענו אצל כל מזבח. או יהיה מהענין הראשון והוא הנכון. ומהענין הזה נקראת מטה וַיִּתְחַזֵּק יִשְׂרָאֵל וַיֵּשֶׁב עַל <b>הַמִּטָּה</b> <small>(בראשית טח, ב)</small>, הַשֹּׁכְבִים עַל <b>מִטּוֹת</b> שֵׁן <small>(עמוס ו, ד)</small>. והראוי בהן <b>מִנְטָה מִנְטוֹת</b>. ונקראת כן לפי שהאדם שוכב עליה ופושט עצמו ונשען עליה. וכבר כתבנוהו בשרש <b>מָטַט</b>. וכן נאמר מזה <b>מַטֶּה</b> וַיֹּאמֶר <b>מַטֶּה</b> <small>(שמות ד, ב)</small>, אֶת <b>מַטֵּה</b> הָאֱלֹהִים בְּיָדוֹ <small>(שמות ד, כ)</small>. והקבוץ בלשון נקבות אֶת כָּל <b>הַמַּטֹּת</b> מִלִּפְנֵי י"י <small>(במדבר יז, כד)</small>. ובלשון זכרים נקבת <b>בְמַטָּיו</b> רֹאשׁ פְּרָזָו [פְּרָזָיו] <small>(חבקוק ג, יד)</small>. ונקרא כן לפי שהאדם נשען עליו. ופירש רבי יונה צָץ <b>הַמַּטֶּה</b> <small>(יחזקאל ז, י)</small>, מהענין הראשון. ויפה פירש לפי שאמר פָּרַח הַזָּדוֹן <small>(שם)</small> ונקרא השבט מטה אֶלֶף <b>לַמַּטֶּה</b> <small>(במדבר לא, ה)</small>, כי ענין שבט ומטה אחד, כלם ענין משען. וכן אמר בְּשִׁבְרִי לָכֶם <b>מַטֵּה</b> לֶחֶם <small>(ויקרא כו, כו)</small>, כָּל <b>מַטֵּה</b> לֶחֶם שָׁבָר <small>(תהלים קה, טז)</small>, כלומר משען וחוזק. ואפשר להיות מן השרש הזה <b>מַטָּה</b>. וכבר כתבנוהו בשרש <b>מָטַט</b>.
<h3>נטל</h3>
כִּי<b> נָטַל</b> עָלָיו <small>(איכה ג, כח)</small>, אָנֹכִי <b>נוֹטֵל</b> עָלֶיךָ <small>(שמואל ב' כד, יב)</small>, פירושו נושא תרגום וַיִּשָּׂא <small>(בראשית כט, א)</small> <b>ונְטַל</b>. הֵן אִיִּים כַּדַּק <b>יִטּוֹל</b> <small>(ישעיה מ, טו)</small>. <b>והשם וְנֵטֶל</b> הַחוֹל <small>(משלי כז, ג)</small>, בחמש נקודות כלומר משא החול. ומשקל אחר כָּל <b>נְטִילֵי</b> כָסֶף <small>(צפניה א, יא)</small>, כלומר כל משאי כסף. או יהיה נטילי כסף נושאי כסף, כלומר העשירים ראשי הכסף. וכן אמר התרגום <b>כָּל עֲתִּירֵי נִכְסַיָא</b>. <b>והפעל הכבד</b> [פִּעֵל] <b>וַיְנַטְּלֵם</b> וַיְנַשְּׂאֵם <small>(ישעיה סג, ט)</small>.
<h3>נטע</h3>
<b>נָטַע</b> אֹרֶן <small>(ישעיה מד, יד)</small>, <b>נָטַעְתִּי</b> לִי כְּרָמִים <small>(קהלת ב, ד)</small>, <b>וּנְטַעְתֶּם</b> כָּל עֵץ מַאֲכָל <small>(ויקרא יט, כג)</small>, <b>נָטְעוּ נֹטְעִים</b> <small>(ירמיה לא, ד)</small>, וְעֵת לַעֲקוֹר <b>נָטוּעַ</b> <small>(קהלת ג, ב)</small>, <b>וַיִּטַּע</b> י"י <small>(בראשית ב, ח)</small>, עוֹד <b>תִּטְּעִי</b> כְרָמִים <small>(ירמיה לא, ד)</small>, עַל כֵּן <b>תִּטְּעִי</b> נִטְעֵי נַעֲמָנִים <small>(ישעיה יז, י)</small>, <b>וַיִּטְּעוּ</b> כְרָמִים <small>(תהלים קז, לז)</small>, לֹא <b>יִטְּעוּ</b> וְאַחֵר יֹאכֵל <small>(ישעיה סה, כב)</small>, כלם בדגש ה<b>טי"ת</b>. לִבְנוֹת <b>וְלִנְטוֹעַ</b> <small>(ירמיה א, י)</small>, עֵת <b>לָטַעַת</b> <small>(קהלת ג, ב)</small>. ועל דרך הרחבה <b>וְיִטַּע</b> אָהֳלֵי אַפַּדְנוֹ <small>(דניאל יא, מה)</small>, <b>לִנְטֹעַ</b> שָׁמַיִם <small>(ישעיה נא, טז)</small>, וכן וּכְמַשְׂמְרוֹת<b> נְטוּעִים</b> <small>(קהלת יב, יא)</small>. ועל דרך ההשאלה <b>וּנְטַעְתִּיו</b> וְשָׁכַן תַּחְתָּיו <small>(שמואל ב' ז, י)</small>, <b>וּנְטַעְתִּים</b> עַל אַדְמָתָם <small>(עמוס ט, טו)</small>, תְּבִאֵמוֹ <b>וְתִטָּעֵמוֹ</b> <small>(שמות טו, יז)</small>. <b>והשם</b> וְעָשָׂה קָצִיר כְּמוֹ <b>נָטַע</b> <small>(איוב יד, ט)</small>, <b>נִטְעֵי</b> נַעֲמָנִים <small>(ישעיה יז, י)</small>. ומשקל אחר <b>נְטַע</b> שַׁעֲשׁוּעָיו <small>(ישעיה ה, ז)</small>. ומשקל אחר אֲשֶׁר בָּנֵינוּ <b>כִּנְטִעִים</b> <small>(תהלים קמד, יב)</small>. ומשקל אחר <b>מַטַּע</b> י"י לְהִתְפָּאֵר <small>(ישעיה סא, ג)</small>, <b>לְמַטָּעֵי</b> כָרֶם <small>(מיכה א, ו)</small>, נֵצֶר מַטָּעַו [<b>מַטָּעַי</b>] <small>(ישעיה ס, כא)</small>. <b>והנפעל</b> אַף בַּל <b>נִטָּעוּ</b> <small>(ישעיה מ, כד)</small>, ענינם ידוע.
<h3>נטף</h3>
וְיָדַי <b>נָטְפוּ</b> מוֹר <small>(שיר השירים ה, ה)</small>, גַּם שָׁמַיִם <b>נָטָפוּ</b> <small>(שופטים ה, ד)</small>, נֹפֶת <b>תִּטֹּפְנָה</b> <small>(משלי ה, ג)</small> <b> יִטְּפוּ</b> הֶהָרִים עָסִיס <small>(יואל ד, יח)</small>. <b>והשם</b> כִּי יְגָרַע <b>נִטְפֵי</b> מָיִם <small>(איוב לו, כז)</small>. <b>והכבד</b> [הִפְעִיל] <b>וְהִטִּיפוּ</b> הֶהָרִים עָסִיס <small>(עמוס ט, יג)</small>. ענין הכל ההזלה וההתכה. ובדרך ההשאלה בענין הדבור וְעָלֵימוֹ <b>תִּטֹּף</b> מִלָּתִי <small>(איוב כט, כב)</small>, כענין <b>תִּזַּל</b> כַּטַּל אִמְרָתִי <small>(דברים לב, ב)</small>. <b>והפעל הכבד</b> [הִפְעִיל] <b>אַטִּף</b> לְךָ לַיַּיִן וְלַשֵּׁכָר <small>(מיכה ב, יא)</small>, <b>וְהַטֵּף</b> אֶל דָּרוֹם <small>(יחזקאל כא, ב)</small>, והיה <b>מַטִּיף</b> הָעָם הַזֶּה <small>(מיכה ב, יא)</small> אַל <b>תַּטִּפוּ יַטִּיפוּן</b> <small>(מיכה ב, ו)</small>. פירוש הפסוק כי ישראל היו מטיפין ואומרים לנביאי האמת אל חטיפו. <b>הַנְּטִיפוֹת</b> וְהַשֵּׁירוֹת <small>(ישעיה ג, יט)</small>, לְבַד מִן הַשַּׂהֲרֹנִים <b>וְהַנְּטִפוֹת</b> <small>(שופטים ח, כו)</small>, הם הענקים. ואומרים שקורין לבדולח הזך בערבי אל <b>נט"ף</b>. <b>נָטָף</b> וּשְׁחֵלֶת <small>(שמות ל, לג)</small>, אמרו שהוא צרי ונקרא כן על שם שנוטף מעצי הקטף כמו שאמרו רבותינו ז"ל <small>(כריתות ו ע"א)</small>, צרי אינו אלא שרף הנוטף מעצי הקטף. <b>בלסמ"ו</b> בלע"ז. ויש מפרשים מזה <b>הַנְּטִיפוֹת וְהַשֵּׁירוֹת</b> כלי שמניחין בו הצרי.
<h3>נטר</h3>
<b>הֲיִנְטֹר</b> לְעוֹלָם <small>(ירמיה ג, ה)</small>,<b> וְנוֹטֵר</b> הוּא לְאֹיְבָיו <small>(נחום א, ב)</small>, לֹא <b>אֶטּוֹר</b> לְעוֹלָם <small>(ירמיה ג, יב)</small> לֹא תִקֹּם וְלֹא <b>תִטֹּר</b> <small>(ויקרא יט, יח)</small>, שָׂמֻנִי <b>נֹטֵרָה</b> אֶת הַכְּרָמִים <small>(שיר השירים א, ו)</small>, כלם ענין שמירה. ותרגום <b>וַיִּשְׁמֹר</b> <small>(בראשית כו, ה)</small> <b>וּנְטַר</b>, ומענין הזה אמר לדבר שמציבין אותו לירות שם החצים מטרה וַיְקִימֵנִי לוֹ <b>לְמַטָּרָה</b> <small>(איוב טז, יב)</small>. וב<b>אל"ף</b> במקום <b>ה"א</b> <b>כַּמַּטָּרָא</b> לַחֵץ <small>(איכה ג, יב)</small>. וכן נגזר מזה הענין בַּחֲצַר <b>הַמַּטָּרָה</b> <small>(ירמיה לב, ב)</small>, כמו שנאמר בענין זה <b>וַיֶּאֱסֹף</b> אֹתָם אֶל מִשְׁמָר <small>(בראשית מב, יז)</small>, וכן ועמדו בְּשַׁעַר <b>הַמַּטָּרָה</b> <small>(נחמיה יב, לט)</small>, שהיו השומרים עומדים שם.
<h3>נטשׁ</h3>
וְהִנֵּה <b>נָטַשׁ</b> אָבִיךָ אֶת דִּבְרֵי הָאֲתֹנוֹת <small>(שמואל א' י, ב)</small>, וְעַל מִי <b>נָטַשְׁתָּ</b> מְעַט הַצֹּאן <small>(שמואל א' יז, כח)</small>, כִּי <b>נָטַשְׁתָּה</b> עַמְּךָ בֵּית יַעֲקֹב <small>(ישעיה ב, ו)</small>, וְלֹא <b>נְטַשְׁתַּנִי</b> לְנַשֵּׁק <small>(בראשית לא, כח)</small>, וּנְטַשְׁתִּיךָ <b>הַמִּדְבָּרָה</b> <small>(יחזקאל כט, ה)</small>, תִּשְׁמְטֶנָּה <b>וּנְטַשְׁתָּהּ</b> <small>(שמות כג, יא)</small>, כִּי לֹא <b>יִטֹּשׁ</b> י"י אֶת עַמּוֹ <small>(שמואל א' יב, כב)</small>, <b>וַיִּטֹּשׁ</b> דָּוִד אֶת הַכֵּלִים <small>(שמואל א' יז, כב)</small>, וְלִפְנֵי הִתְגַּלַּע הָרִיב <b>נְטוֹשׁ</b> <small>(משלי יז, יד)</small>.<b> והנפעל</b> <b>נִטְּשָׁה</b> עַל אַדְמָתָהּ <small>(עמוס ה, ב)</small>, <b>נִטְּשׁוּ</b> חֲבָלָיִךְ <small>(ישעיה לג, כג)</small>, <b>נִטְּשׁוּ</b> עָבְרוּ יָם <small>(שם טז, ח)</small>, <b>וַיִּנָּטְשׁוּ</b> בַּלֶּחִי <small>(שופטים טו, ט)</small>, <b>וַיִּנָּטְשׁוּ</b> בְּעֵמֶק רְפָאִים <small>(שמואל ב' ה, יח)</small>. <b>ושלא נזכר פעלו ממנו מהדגוש</b> [פֻּעַל] אַרְמוֹן <b>נֻטָּשׁ</b> <small>(ישעיה לב, יד)</small>, ענין הכל ענין עזיבה והנחה. אבל <b>וְנָטַשְׁתִּי</b> אֶתְכֶם וְאֶת הָעִיר אֲשֶׁר נָתַתִּי לָכֶם וְלַאֲבוֹתֵיכֶם מֵעַל פָּנָי <small>(ירמיה כג, לט)</small>, הוא כענין ונתשׁתּי ב<b>תי"ו</b>. וכן אִם <b>יִנָּתְשׁוּ</b> מַיִם זָרִים <small>(ירמיה יח, טו)</small>, כמו אם ינטשׁו ב<b>טי"ת</b>, כי ה<b>תי"ו</b> וה<b>טי"ת</b> ממוצא אחד. וכן <b>טָעָה</b> ו<b>תָעָה</b> בענין אחד. וענין קרוב לזה והוא <b>פועל עומד</b> <b>וַיִּטֹּשׁ</b> עַל הַמַּחֲנֶה <small>(במדבר יא, לא)</small>, ענינו ויפשוט. וכן <b>וַתִּטּשׁ</b> הַמִּלְחָמָה <small>(שמואל א' ד, ב)</small>, וְהִנֵּה <b>נְטֻשִׁים</b> עַל פְנֵי כָל הָאָרֶץ <small>(שמואל א' ל, טז)</small>, מִפְּנֵי חֶרֶב <b>נְטוּשָׁה</b> <small>(ישעיה כא, טו)</small>, כלם ענין פשיטה והנחה. ויתכן מזה <b>נִטְּשׁוּ</b> עָבְרוּ יָם <small>(ישעיה טז, ח)</small>, <b>וַיִּנָּטְשׁוּ</b> בַּלֶּחִי <small>(שופטים טו, ט)</small>, <b>וַיִּנָּטְשׁוּ</b> בְּעֵמֶק רְפָאִים <small>(שמואל ב' ה, יח)</small>, והוא עובר. וְדָמָיו עָלָיו <b>יִטּוֹשׁ</b> <small>(הושע יב, טו)</small>, כלומר יניח עליו דמיו אשר שפך. ונקראו מזה הענין הסעפים הארוכים שמתפשטים אנה ואנה נטישות וְאֶת <b>הַנְּטִישׁוֹת</b> הֵסִיר הֵתַז <small>(ישעיה יח, ה)</small>, הָסִירוּ <b>נְטִישׁוֹתֶיהָ</b> <small>(ירמיה ה, י)</small>. ויש מפרשים <b>הָסִירוּ נְטִישׁוֹתֶיהָ</b> שיני החומה <b>מירל"י</b> בלע"ז ויונתן תרגם זאת<b> בִּרְנְיָתְהָא</b>.
<h3>נין</h3>
<b>וְנִין</b> וָנֶכֶד <small>(ישעיה יד, כב)</small>, <b>וּלְנִינִי</b> וּלְנֶכְדִּי <small>(בראשית כא, כג)</small>, <b>נִינָם</b> יָחַד <small>(תהלים עד, ח)</small>, ענינם כמו בן. ומשקל אחר וְאַחֲרִיתוֹ יִהְיֶה <b>מָנוֹן</b> <small>(משלי כט, כא)</small>. <b>והנפעל ממנו</b> לִפְנֵי שֶׁמֶשׁ יִנֹּין [<b>יִנּוֹן</b>] שְׁמוֹ <small>(תהלים עב, יז)</small>. וכבר כתבנו <b>נִינָם</b> יָחַד בשרש <b>יָנָה</b>.
<h3>ניק</h3>
וַתִּקַּח הָאִשָּׁה הַיֶּלֶד <b>וַתְּנִיקֵהוּ</b> <small>(שמות ב, ט)</small>, מענין ינק והם שנים שרשים וענינם אחד הוא.
<h3>נכד</h3>
וְנִין <b>וָנֶכֶד</b> <small>(ישעיה יד, כב)</small>, בשש נקודות <b>וּלְנִינִי</b> וּלְנֶכְדִּי <small>(בראשית כא, כג)</small>. הוא בן הבן.
<h3>נכה</h3>
<b>וְהִכָּה</b> בַיָּם חֵילָהּ <small>(זכריה ט, ד)</small>,<b> וְהִכִּיתָ</b> אֶת כָּל זְכוּרָהּ <small>(דברים כ, יג)</small>, <b>וְהִכִּתִיו</b> וַהֲמִיתִּיו <small>(שמואל א' יז, לה)</small>. בִּדְבַר י"י <b>הַכֵּינִי</b> נָא <small>(מלכים א' כ, לה)</small>, נכתב ב<b>יו"ד</b> מקום <b>למ"ד</b> הפעל. <b>וְהִכִּיתָ</b> בַצּוּר <small>(שמות יז, ו)</small>, <b>הַכֵּה תַכֶּה</b> <small>(דברים יג, טז)</small>, <b>וְהִכֵּיתִי</b> קַשְׁתְּךָ מִיַּד שְׂמֹאולֶךָ <small>(יחזקאל לט, ג)</small>, <b>וַיַּךְ</b> אֶת הַחֲנִית בַּקִּיר <small>(שמואל א' יט, י)</small>, לְכוּ <b>וְנַכֵּהוּ</b> בַלָּשׁוֹן <small>(ירמיה יח, יח)</small>,<b> יַךְ</b> וְיַחְבְּשֵׁנוּ <small>(הושע ו, א)</small>, <b>וַיַּךְ</b> הַבָּרָד <small>(שמות ט, כה)</small>, <b>וָאַךְ</b> אוֹתְךָ <small>(שמות ט, טו)</small>, <b>אַכֶּה</b> כַפִּי אֶל כַּפִּי <small>(יחזקאל כא, כב)</small>, <b>וְהַךְ</b> כַּף אֶל כָּף <small>(יחזקאל כא, יט)</small>, <b>וַיַּכּוּ</b> כָף <small>(מלכים ב' יא, יב)</small>, <b>וְהַךְ</b> אֶת עֲפַר הָאָרֶץ <small>(שמות ח, יב)</small>. <b>וְיַךְ</b> שָׁרָשָׁיו <small>(הושע יד, ו)</small>, כלומר יכה שרשיו הנה והנה רוצה לומר שילכו שרשיו לרחוק. ובא הלשון הזה, כענין וּמָחָה עַל כֶּתֶף יָם כִּנֶּרֶת <small>(במדבר לד, יא)</small>. הִנֵּה אָנֹכִי <b>מַכֶּה</b> בַּמַּטֶּה אֲשֶׁר בְּיָדִי <small>(שמות ז, יז)</small>, הָאִשָּׁה <b>הַמֻּכָּה</b> <small>(במדבר כה, טו)</small>, וְהִנֵּה <b>עֲבָדֶיךָ</b> מֻכִּים <small>(שמות ה, טז)</small>. ועל דרך ההשאלה <b>וַיַּכּוּ</b> אֶת צִקְלַג <small>(שמואל א' ל, א)</small>, רוצה לומר ויהרסו כי על העיר הוא אומר ולא על העם שהרי אמר מִקָּטֹן וְעַד גָּדוֹל לֹא הֵמִיתוּ אִישׁ <small>(שמואל א' ל, א)</small>, <b>ושלא נזכר פעלו ממנו</b> [הָפְעַל] אֲשֶׁר <b>הֻכָּה</b> אֶת הַמִּדְיָנִית <small>(במדבר כה, יד)</small>. ונכתב ב<b>ו"ו</b> עם הדגש<b> הוּכָּה</b> כָעֵשֶׂב וַיִּבַשׁ לִבִּי <small>(תהלים קב, ה)</small>, עַל מֶה <b>תֻכּוּ</b> <small>(ישעיה א, ה)</small>. <b>ושלא נזכר פעלו מהדגוש</b> [פֻּעַל] וְהַפִּשְׁתָּה וְהַשְּׂעֹרָה <b>נֻכָּתָה</b> <small>(שמות ט, לא)</small>, וְהַחִטָּה וְהַכֻּסֶּמֶת לֹא<b> נֻכּוּ</b> <small>(שמות ט, לב)</small>. <b>והנפעל</b> וְשַׁבְתֶּם מֵאַחֲרָיו <b>וְנִכָּה</b> וָמֵת <small>(שמואל ב' יא, טו)</small>. וכתב רבי יעקב בן אלעזר ז"ל שם בלשון זכר <b>מַכֶּה</b> בסגול ה<b>כ"ף</b> בפלס <b>מַטֶּה</b>. והקבוץ מִן <b>הַמַּכִּים</b> אֲשֶׁר <b>יַכֻּהוּ</b> אֲרַמִּים <small>(מלכים ב' ח, כט)</small>. וכן כתב אדוני אבי ז"ל. ורבי יונה כתב כי הוא מקובץ מן מכה לשון נקבה כמו מן <b>חִטָּה חִטִּים, שָׁנָה שָׁנִים, פָּנָה פָּנִים</b>. <b>והשם</b> בלשון נקבה <b>מַכָּה, מַכַּת</b> חֶרֶב <small>(אסתר ט, ה)</small>, מָה <b>הַמַּכּוֹת</b> הָאֵלֶּה <small>(זכריה יג, ו)</small>. וְהִפְלָא י"י אֶת <b>מַכֹּתְךָ</b> <small>(דברים כח, נט)</small>, בא בסימן ריבוי הנקבות לבד על נכון אבל לא על המנהג. וענין קרוב לזה <b>נְכֵה</b> רַגְלָיִם <small>(שמואל ב' ד, ד)</small>, נֶאֶסְפוּ עָלַי <b>נֵכִים</b> <small>(תהלים לה, טו)</small>. והקבוץ בהתחלף ה<b>ה"א</b> ב<b>אל"ף</b> נראית תֶּהְגּוּ אַךְ <b>נְכָאִים</b> <small>(ישעיה טז, ז)</small>. <b>והנפעל</b> <b>ממנו</b> <b>נִכְּאוּ</b> מִן הָאָרֶץ <small>(איוב ל, ח)</small>. ואפשר להיות מזה הענין פַרְעֹה <b>נְכֹה</b> <small>(מלכים ב' כג, כט)</small>. וקראו כן לפי שהיה נכה רגלים. וכן תרגם יונתן <b>פַּרְעֹה חֲגִירָא</b>.
<h3>נכח</h3>
<b>נֹכַח</b> הַשֻּׁלְחָן <small>(שמות כו, לה)</small>. ומשקל אחר <b>נִכְחוֹ</b> תַחֲנוּ <small>(שמות יד, ב)</small>, ענינם ענין נגד ועמת. <b>לְנֹכַח</b> אִשְׁתּוֹ <small>(בראשית כה, כא)</small>, פירוש לעומת אשתו כלומר בעבורה. ויש מפרשים <b>לְנֹכַח אִשְׁתּוֹ</b> כי בהתפללו היה נכח אשתו כדי שיכוין לבו בתפלה עליה. ומן הענין הזה <b>וּנְכֹחָה</b> לֹא תוּכַל לָבוֹא <small>(ישעיה נט, יד)</small>, לֹא תֶחֱזוּ לָנוּ <b>נְכֹחוֹת</b> <small>(ישעיה ל, י)</small>, בְּאֶרֶץ <b>נְכֹחוֹת</b> יְעַוֵּל <small>(ישעיה כו, י)</small>. והמשקל הזה בלשון זכר הֹלֵךְ <b>נְכֹחוֹ</b> <small>(ישעיה נז, ב)</small>, כֻּלָּם <b>נְכֹחִים</b> לַמֵּבִין <small>(משלי ח, ט)</small>, ענינם היושר והנכונה. ובאו בלשון הזה לפי שהם נכח האדם כמו שנקראו גם כן <b>נְגִידִים</b> בענין זה הדברים הטובים כמו שפירשתי בשרש <b>נָגַד</b>.
<h3>נכל</h3>
וְאָרוּר<b> נוֹכֵל</b> <small>(מלאכי א, יד)</small>. <b>והשם</b> <b>בְּנִכְלֵיהֶם</b> <small>(במדבר כה, יח)</small>. <b>והכבד</b> [פִּעֵל] אֲשֶׁר <b>נִכְּלוּ</b> לָכֶם <small>(שם)</small>. <b>וההתפעל וַיִּתְנַכְּלוּ</b> אֹתוֹ לַהֲמִיתוֹ <small>(בראשית לז, יח)</small>, <b>לְהִתְנַכֵּל</b> בַּעֲבָדָיו <small>(תהלים קה, כה)</small>. ענינם המחשבה הרעה הצפונה בלב, ויהיה ממנה המעשה בערמה. ותרגום לְהָרְגוֹ בְעָרְמָה <small>(שמות כא, יד)</small> <b> לְמִקְטְלֵיהּ בִּנְכִילוּ</b>.
<h3>נכס</h3>
<b>בִּנְכָסִים</b> רַבִּים שׁוּבוּ אֶל אָהֳלֵיכֶם <small>(יהושע כב, ח)</small>. הלשון הזה ידוע בדברי רבותינו ז"ל והוא כולל כל דבר קרקע ומטלטלין כלם וגם הבהמות, כי כן אמרו במשנה <small>(שקלים פרק רביעי משנה ז. דף ו ע"א)</small> המקדיש נכסיו והיתה בהן בהמה ראויה ליקרב על גבי המזבח וכו'. ובארמית לַעֲנָשׁ<b> נִכְסִין</b> <small>(עזרא ז, כו)</small>.
<h3>נכר</h3>
וְלֹא <b>נִכַּר</b> שׁוֹעַ לִפְנֵי דָל <small>(איוב לד, יט)</small>, הוא <b>נפעל</b>. וכן לֹא<b> נִכְּרוּ</b> בַּחוּצוֹת <small>(איכה ד, ח)</small>.<b> וההתפעל</b> גַּם בְּמַעֲלָלָיו <b>יִתְנַכֶּר</b> נָעַר <small>(משלי כ, יא)</small>. ואדוני אבי ז"ל פירשו בהפך ההכרה כלומר הנער במעלליו יתנכר שאם פעלו זך וישר אומרים אין זה מעשה נער. <b>והכבד</b> [הִפְעִיל] וְלֹא <b>הִכִּירוֹ</b> כִּי הָיוּ יָדָיו <small>(בראשית כז, כג)</small>, וְהֵמָּה <b>הִכִּירוּ</b> אֶת קוֹל הַנַּעַר הַלֵּוִי <small>(שופטים יח, ג)</small>, ואין לי מַכִּיר <small>(תהלים קמב, ה)</small>, וְאֵינָם <b>מַכִּירִים</b> לְדַבֵּר יְהוּדִית <small>(נחמיה יג, כד)</small>, לֹא <b>תַכִּירוּ</b> פָנִים בַּמִּשְׁפָּט <small>(דברים א, יז)</small>, <b>וַיַּכֵּר</b> יְהוּדָה <small>(בראשית לח, כו)</small>, <b>הַכֵּר</b> פָּנִים לֹא טוֹב <small>(משלי כח, כא)</small>, וְיִשְׂרָאֵל לֹא <b>יַכִּירָנוּ</b> <small>(ישעיה סג, טז)</small>, קמוץ ומשפטו צירי. נֶגֶד אַחֵינוּ <b>הַכֶּר</b> לְךָ <small>(בראשית לא, לב)</small>.<b> והתאר</b> אִישׁ מֵאֵת <b>מַכָּרוֹ</b> <small>(מלכים ב' יב, ו)</small>, מֵאֵת <b>מַכָּרֵיכֶם</b> <small>(מלכים ב' ב' יב,. <b>והשם</b> <b>הַכָּרַת</b> פְּנֵיהֶם עָנְתָה בָּם <small>(ישעיה ג, ט)</small>. ענין ההכרה ידוע. וענין אחר בְּיוֹם <b>נָכְרוֹ</b> <small>(עבדיה א, יב)</small>, והוא <b>מקור</b>. <b>וההתפעל</b> בִּשְׂפָתָו [בִּשְׂפָתָיו] <b>יִנָּכֵר</b> שׂוֹנֵא <small>(משלי כו, כד)</small>. <b>והכבד</b> [פִּעֵל] <b>וַיְנַכְּרוּ</b> אֶת הַמָּקוֹם הַזֶּה <small>(ירמיה יט, ד)</small>, פֶּן <b>יְנַכְּרוּ</b> צָרֵימוֹ <small>(דברים לב, כז)</small>, וְאֹתֹתָם לֹא <b>תְנַכֵּרוּ</b> <small>(איוב כא, כט)</small>. <b>וההתפעל</b> וְהִיא <b>מִתְנַכֵּרָה</b> <small>(מלכים א' יד, ה)</small>, <b>וַיִּתְנַכֵּר</b> אֲלֵיהֶם <small>(בראשית מב, ז)</small>, ענין ההכחשה והזרות. והענין הזה הפך הענין הראשון.<b> והתאר</b> מזה הענין כָּל בֶּן <b>נֵכָר</b> <small>(שמות יב, מג)</small>, אֱלֹהֵי <b>נֵכַר</b> הָאָרֶץ <small>(דברים לא, טז)</small>. וב<b>יו"ד</b> אִישׁ <b>נָכְרִי</b> <small>(דברים יז, טו)</small>, מַלְבּוּשׁ <b>נָכְרִי</b> <small>(צפניה א, ח)</small>, <b>וְנָכְרִים</b> בָּאוּ שְׁעָרָו [שְׁעָרָיו] <small>(עבדיה א, יא)</small>, <b>מִנָּכְרִיָּה</b> אֲמָרֶיהָ הֶחֱלִיקָה <small>(משלי ב, טז)</small>, <b>נָכְרִיָּה</b> עֲבֹדָתוֹ <small>(ישעיה כח, כא)</small>, הֲלוֹא <b>נָכְרִיּוֹת</b> נֶחְשַׁבְנוּ לוֹ <small>(בראשית לא, טו)</small>. <b>והשם</b> <b>וְנֶכֶר</b> לְפֹעֲלֵי אָוֶן <small>(איוב לא, ג)</small> בשש נקדות. ואם יהיה <b>בְּיוֹם נָכְרוֹ</b> שם יהיה משקל אחר. וענין אחר<b> נִכַּר</b> אֹתוֹ אֱלֹהִים בְּיָדִי <small>(שמואל א' כג, ז)</small>, פירוש מסר והסגיר. והנכון להיות <b>נֶכֶר</b> שם ותאר כי לְאֵל<b> נֵכָר</b> <small>(תהלים פא, י)</small>, <b>תאר</b>. וכן <b>כָּל בֶּן נֵכָר</b>. ואותם שבא הסמיכות עליהם יהיו שם כמו וּבְנֵי <b>הַנֵּכָר</b> <small>(ישעיה נו, ה)</small>, וּבְנֵי <b>נֵכָר</b> <small>(ישעיה סא, ה)</small>, אֱלֹהֵי <b>הַנֵּכָר</b> <small>(בראשית לה, ב)</small>, אֱלֹהֵי <b>נֵכַר</b> הָאָרֶץ <small>(דברים לא, טז)</small>.
<h3>נכת</h3>
<b>נְכֹאת</b> וּצְרִי וָלֹט <small>(בראשית לז, כה)</small>, ה<b>אל"ף</b> תמורת <b>ו"ו</b> המשך ופירושו דבר נחמד. וכן וַיַּרְאֵם אֶת בֵּית <b>נְכֹתֹה</b> [נְכֹתוֹ] <small>(ישעיה לט, ב)</small>, בית חמדתו. וכן אמר התרגום <b>יַת כֹּל בֵּית גִנְזוֹהִי</b>. ויש מפרשים נכאת וצרי ולט פרי החרוב. ובבראשית רבה <small>(סוף פרשה צא, דף קג)</small>, מפרש נכאת שעוה וידוע הוא. ויתכן להיות מהשרש הזה <b>וַיַּכּוּם וַיַּכְּתוּם</b> <small>(במדבר יד, מה)</small>, ומשפטו היה<b> וַיַּכִּיּתוּם</b> כמו <b>וַיַּדְבְּקוּ</b> גַם הֵמָּה <small>(שמואל א' יד, כב)</small>, שמשפטו <b>וַיַּדְבּיקוּ</b>. וכן<b> וָאֶכֹּת</b> אֹתוֹ טָחוֹן <small>(דברים ט, כא)</small>, אפשר להיות מעקר זה. וענינם פירשתי בשרש <b>כָּתַת</b>.
<h3>נלה</h3>
<b>כַּנְּלֹתְךָ</b> לִבְגֹּד <small>(ישעיה לג, א)</small>, משפטו <b>כְּהַנְלוֹתְךָ</b> במשפט <b>כְּהַגְלוֹתְךָ</b> ופירוש כהשלימך. <b>והשם</b> וְלֹא יִטֶּה לָאָרֶץ <b>מִנְלָם</b> <small>(איוב טו, כט)</small>, בפלס וְנָתַתִּי <b>מִכְרָם</b> <small>(במדבר כ, יט)</small>, פירוש תכליתם והשלמתם.
<h3>נמל</h3>
<b>וּנְמַלְתֶּם</b> אֵת בְּשַׂר עָרְלַתְכֶם <small>(בראשית יז, יא)</small>. ומהשרש הזה והענין הזה אלא שהם <b>פעלים עומדים</b> וּמִמַּעַל <b>יִמַּל</b> קְצִירוֹ <small>(איוב יח, טז)</small>, כְּצִיץ יָצָא <b>וַיִּמָּל</b> <small>(איוב יד, ב)</small>, וּכְרֹאשׁ שִׁבֹּלֶת <b>יִמָּלוּ</b> <small>(איוב כד, כה)</small>. <b>והנפעל</b> <b>נִמֹּלוּ</b> אִתּוֹ <small>(בראשית יז, כז)</small>, כַּאֲשֶׁר הֵם <b>נִמֹּלִים</b> <small>(בראשית לד, כב)</small>. ובא במשקל <b>נִפְעוֹל</b> כמו <b>נִשְׁלוֹחַ</b> סְפָרִים <small>(אסתר ג, יג)</small>. כלם ענין כריתה. לֵךְ אֶל <b>נְמָלָה</b> עָצֵל <small>(משלי ו, ג)</small>, ובקבוץ <b>הַנְּמָלִים</b> עַם לֹא עָז <small>(משלי ל, כה)</small> ידוע.
<h3>נמר</h3>
<b>וְנָמֵר</b> חֲבַרְבֻּרֹתָיו <small>(ירמיה יג, כג)</small>, וְקַלּוּ <b>מִנְּמֵרִים</b> סוּסָיו <small>(חבקוק א, ח)</small>, ידוע. והיא חיה שֶׁעורה כְּתָמִים כְּתָמִים. <b>נָמֵר</b> שֹׁקֵד עַל עָרֵיהֶם <small>(ירמיה ה, ו)</small>, המשיל האויב בנמר.
<h3>נסס</h3>
וְנָשָׂא <b>נֵס</b> לַגּוֹיִם <small>(ישעיה ה, כז)</small>, י"י <b>נִסִּי</b> <small>(שמות יז, טו)</small>. ידוע. ועקר הענין מענין גבהות והתרוממות, כי נושא הנס הוא נושאו גבוה שמתראה על כל בני הצבא ואחריו ילכו. <b>והפעל הקל ממנו</b> כִּמְסֹס <b>נֹסֵס</b> <small>(ישעיה י, יח)</small>, וענינו כי כשימס נושא הנס כל בני הצבא ימסו ויברחו. <b>והפעל הכבד הדומה למרובע</b> [פֹּעֵל] רוּחַ י"י <b>נֹסְסָה</b> בוֹ <small>(ישעיה נט, יט)</small>, כלומר התרוממה על הצד להשיבו אחור. <b>וההתפעל</b> נָתַתָּה לִּירֵאֶיךָ <b>נֵּס לְהִתְנוֹסֵס</b> <small>(תהלים ס, ו)</small> פירוש להתרומם ולהתעלות. כִּי אַבְנֵי נֵזֶר <b>מִתְנוֹסְסוֹת</b> עַל אַדְמָתוֹ <small>(זכריה ט, טז)</small>, פירוש מתרוממות. ורבי יהודה כתב כמסוס נוסס ענין אחר. ורבי יונה כתבו שרש אחר וענין אחר. וכן הוילון נקרא <b>נֵס</b> לפי שמרימין אותו על התורן בַּל יְחַזְּקוּ כֵן תָּרְנָם בַּל פָּרְשׂוּ <b>נֵס</b> <small>(ישעיה לג, כג)</small> <b>וְכַנֵּס</b> עַל הַגִּבְעָה <small>(ישעיה ל, יז)</small>.
<h3>נסג</h3>
לֹא <b>יִסַּג</b> כְּלִמּוֹת <small>(מיכה ב, ו)</small>. <b>והפעל הכבד</b> [הִפְעִל] <b>מַסִּיג</b> גְּבוּל <small>(דברים כז, יז)</small>, <b>כְּמַסִּיגֵי</b> גְּבוּל <small>(הושע ה, י)</small> לֹא <b>תַסִּיג</b> גְּבוּל רֵעֲךָ <small>(דברים יט, יד)</small>, אַל <b>תַּסֵּג</b> גְּבוּל עוֹלָם <small>(משלי כב, כח)</small>. וכמוהם אף על פי שנכתב ב<b>שֹי"ן</b> גְּבֻלוֹת <b>יַשִּׂיגוּ</b> <small>(איוב כד, ב)</small>. ענין כולם ענין הדבקה אל הקודם ודחותו ממקומו. ואפשר להיות מן השרש הזה בענין אחר <b>וְנָסוֹג</b> מֵאַחַר אֱלֹהֵינוּ <small>(ישעיה נט, יג)</small>. והוא מקור מן הקל. <b>ושלא נזכר פעלו מהנוסף ממנו</b> [הָפְעַל] <b>וְהֻסַּג</b> אָחוֹר מִשְׁפָּט <small>(ישעיה נט, יד)</small>. והנני עתיד לכתבם בשרש <b>סוּג</b>.
<h3>נסה</h3>
חלק רבי יונה השרש הוה לשלשה ענינים. ואינם כי אם ענין אחד כאשר כתבם רבי יהודה. וְהָאֱלֹהִים<b> נִסָּה</b> אֶת אַבְרָהָם <small>(בראשית כב, א)</small>, אֲשֶׁר<b> נִסּוּנִי</b> אֲבוֹתֵיכֶם <small>(תהלים צח, ט)</small>, וְעַל <b>נַסֹּתָם</b> אֶת י"י <small>(שמות יז, ז)</small> כִּי לְבַעֲבוּר <b>נַסּוֹת</b> אֶתְכֶם בָּא הָאֱלֹהִים <small>(שמות כ, יז)</small>, פירש החכם הגדול הפילוסוף האלהי הרב רבינו משה בן מיימון ז"ל אל תירא מהמראה הגדולה אשר ראיתם כי לא היתה רק שיגיע לכם האמת, ובראות העין בעבור שכשינסה י"י אתכם בנביא השקר ויאמר סתירת מה ששמעתם אותו שתעמדו על אמונתכם ולא ימעדו אשוריכם ולולי ששמעתם אותו בזו המראה הגדולה היה אפשר שהשמעו לו אחר שיאמר שהוא שליח אמתי. ובמדרש <small>(ילקוט בשם מכילתא רמז, ש"א)</small> מפרש נסות לשון דוממות מענין <b>נֵס</b> כלומר להגדיל ולרומם אתכם בא האלהים אליכם. ובענין הזה כִּי לֹא <b>נִסִּיתִי</b> <small>(שמואל א' יז, לט)</small>, כִּי לֹא <b>נִסָּה</b> <small>(שם)</small>. <b>הֲנִסָּה</b> דָבָר אֵלֶיךָ תִלְאֶה <small>(איוב ד, ב)</small> פירוש אם נסה המנסה לדבר אליך ידענו שתלאה, ואף עי פי כן ועצור במלין מי יוכל. אוֹ <b>הֲנִסָּה</b> אֱלֹהִים <small>(דברים ד, לד)</small> לֹא <b>תְנַסּוּ</b> <small>(דברים ו, טז)</small>. לְכָה נָּא <b>אֲנַסְּכָה</b> בְשִׂמְחָה <small>(קהלת ב, א)</small>, אנסה אותך.<b> והשם מַסָּה</b> וּמְרִיבָה <small>(שמות יז, ז)</small>, <b>לְמַסַּת</b> נְקִיִּם יִלְעָג <small>(איוב ט, כג)</small>, <b>הַמַּסֹּת</b> הַגְּדֹלֹת <small>(דברים ז, יט)</small>, כלם ענין בחינה. ופירוש <b>כִּי לֹא נִסִּיתִי</b> לא בחנתי עוד פעם אחרת ללכת באלה לפיכך לא אדע ללכת בהם. ופירוש המסות <b>הגדלות</b> שהיה הקדוש ברוך הוא בוחן אותם במכותיו אם יעמדו ברשעם אם לא.
<h3>נסח</h3>
בֵּית גֵּאִים<b> יִסַּח</b> י"י <small>(משלי טו, כה)</small>, יַחְתְּךָ<b> וְיִסָּחֲךָ</b> מֵאֹהֶל <small>(תהלים נב, ז)</small>. <b>והפעל העומד</b> וּבוֹגְדִים<b> יִסְּחוּ</b> מִמֶּנָּה <small>(משלי ב, כב)</small>. <b>והנפעל</b> <b>וְנִסַּחְתֶּם</b> מֵעַל הָאֲדָמָה <small>(דברים כח, סג)</small>, ענין כילם הרס ונתיצה.<b> והשם מזה</b> וּשְׁמַרְתֶּם אֶת מִשְׁמֶרֶת הַבַּיִת <b>מַסָּח</b> <small>(מלכים ב' יא, ו)</small>, פירוש משמרת הבית משמרת מסח, כלומר שלא יסח אחד מכם ויפרד מסדר המשמרת ללכת אל מקום אחר. ובא כענין פֶּן יֶהֶרְסוּ <small>(שמות יט, כא)</small> לעלות אל י"י, כי הנפרד מהסדר ומהאסיפה כאילו הורס המעמד ונותצו. או יהיו פירושו שלא הסיחו דעתכם לענין אחר רק יהיו עיניכם ולבכם תמיד למשמרת הבית. ובענין הזה אמרו רבותינו ז"ל <small>(סנהדרין צו ע"א)</small> הסח הדעת כלומר שמסיר אדם לבו ומעבירו מהענין ופונה לבו ודעתו לענין אחר.
<h3>נסך</h3>
כִּי <b>נָסַךְ</b> עֲלֵיכֶם י"י רוּחַ תַּרְדֵּמָה <small>(ישעיה כט, י)</small>, וְהַמַּסֵּכָה <b>הַנְּסוּכָה</b> <small>(ישעיה כה, ז)</small>. <b>וְהַמַּסֵּכָה</b> צָרָה כְּהִתְכַּנֵּס <small>(ישעיה כח, כ)</small>, אֶת הַיְתַד הָאֶרֶג וְאֶת <b>הַמַּסָּכֶת</b> <small>(שופטים טז, יד)</small>. וְאֵת קְשׂוֹת <b>הַנָּסֶךְ</b> <small>(במדבר ד, ז)</small>, אֲשֶׁר <b>יֻסַּךְ</b> בָּהֵן <small>(שמות לז, יז)</small>. ענין כלם ההסתר והכסוי. ויש לפרש כִּי שֶׁקֶר <b>נִסְכּוֹ</b> <small>(ירמיה י, יד)</small>, הַפֶּסֶל <b>נָסַךְ</b> חָרָשׁ <small>(ישעיה מ, יט)</small>, וּפִסְלִי <b>וְנִסְכִּי</b> צִוָּם <small>(ישעיה מח, ה)</small>, והדומים להם מזה הענין, כי היו עושים הפסל מעץ ומחפין אותו זהב וכסף. ויש לפרש עוד מזה <b>וְלִנְסֹךְ מַסֵּכָה</b> וְלֹא רוּחִי <small>(ישעיה ל, א)</small>, והוא משל על העצה. ופירוש <b>הַמַּסֵּכָה</b>, ו<b>הַמַּסֶּכֶת</b> הוא שם לבגד שמכסין בהן על המטה. ואמר אֶת הַיְתַד הָאֶרֶג וְאֶת <b>הַמַּסָּכֶת</b> <small>(שופטים טז, יד)</small>, כי עדין היתד המסכת במקום שהיו אורגים אותה והכל הסיע. ופירוק קשות <b>הַנֶּסֶךְ</b>, הקשות אשר <b>יֻסַּךְ</b> בהם שהיו הקשות כמין חצאי קנים חלולים ומשים אותם על ראש כל לחם ולחם כדי שיכנס הרוח ביניהם כדי שלא יתעפש הלחם, והנה הקשות היו סתר וכסוי ללחם. וענין אחר מִי יָצַר אֵל וּפֶסֶל <b>נָסָךְ</b> <small>(ישעיה מד, י)</small>, וּפִסְלִי <b>וְנִסְכִּי</b> <small>(ישעיה מח, ה)</small> כִּי שֶׁקֶר <b>נִסְכּוֹ</b> <small>(ירמיה י, יד)</small>, פֶּסֶל <b>וּמַסֵּכָה</b> <small>(נחום א, יד)</small>, לֹא <b>יִסְּכוּ</b> לַי"י יַיִן <small>(הושע ט, ד)</small>.<b> וְנֵסֶךְ</b> לֹא תִסְּכוּ עָלָיו <small>(שמות ל, ט)</small> מהם בשש נקודות ומהם בחמש. וכבר כתבנום בחלק הדקדוק. ומשקל אחר יִשְׁתּוּ יֵין <b>נְסִיכָם</b> <small>(דברים לב, לח)</small> <b>והכבד</b> [הִפְעִיל] <b>וְהִסִּכוּ</b> נְסָכִים <small>(ירמיה לב, כט)</small>, <b>הַסֵּךְ</b> נֶסֶךְ שֵׁכָר <small>(במדבר כח, ז)</small>, <b>וַיַּסֵּךְ</b> אֹתָם לַי"י <small>(שמואל ב' כג, טז)</small>. <b>וכבד אחר</b> [פִּעֵל] <b>וַיְנַסֵּךְ</b> אֹתָם לַי"י <small>(דברי הימים א' יא, יח)</small>. ענין כלם והדומים להם ענין יציקה והתכה. וענין אחר וַאֲנִי <b>נָסַכְתִּי</b> מַלְכִּי <small>(תהלים ב, ו)</small>. <b>והנפעל</b> מזה <b>נִסַּכְתִּי</b> מֵרֹאשׁ <small>(משלי ח, כג)</small>. <b>והתאר</b> וְגַם אֱלֹהֵיהֶם עִם <b>נְסִכֵיהֶם</b> עִם כְּלֵי חֶמְדָּתָם <small>(דניאל יא, ח)</small>, <b>נְסִיכֵי</b> סִיחוֹן <small>(יהושע יג, כא)</small> ענין כלם הגדולה והקצינות והנסיכות. ויש לפרש מזה <b>וְלִנְסֹךְ מַסֵּכָה</b> וְלֹא רוּחִי <small>(ישעיה ל, א)</small>, כלומר שמשימים עליהם קצינים שלא ברשותי שהיו מבקשים עזר מפרעה כמו שאמר לָעוֹז בְּמָעוֹז פַּרְעֹה וְלַחְסוֹת בְּצֵל מִצְרָיִם <small>(ישעיה ל, ב)</small>.
<h3>נסע</h3>
כִּי <b>נָסַע</b> מִלָּכִישׁ <small>(ישעיה לז, ח)</small>, וְרוּחַ <b>נָסַע</b> מֵאֵת י"י <small>(במדבר יא, לא)</small>, <b>וַיִּסַּע</b> אַבְרָם <small>(בראשית יב, ט)</small>, וְהִנֵּה מִצְרַיִם <b>נֹסֵעַ</b> אַחֲרֵיהֶם <small>(שמות יד, י)</small>, רוב הבנין בשוא וה<b>סמ"ך</b> הוא קל. וַיִּסְעוּ <b>מִסֻּכֹּת</b> <small>(במדבר לג, ו)</small>, <b>נִסְעָה</b> וְנֵלֵכָה <small>(בראשית לג, יב)</small>. ונדגש <b>וַנִּסְּעָה</b> מִנְּהַר אַהֲוָא <small>(עזרא ח, לא)</small>. ויש אומרים <b>נִסְעָה וְנֵלֵכָה</b> ציווי בתוספת <b>ה"א</b>. קוּמוּ <b>סְּעוּ</b> <small>(דברים ב, כד)</small>, הָלוֹךְ <b>וְנָסוֹעַ</b> <small>(בראשית יב, ט)</small>, וַיְהִי <b>בִּנְסֹעַ</b> הָאָרֹן <small>(במדבר י, לה)</small>. אלו והדומים להם הם <b>פעלים עומדים</b>. <b>והיוצאים וַיִּסַּע</b> אֶת הַיְתַד הָאֶרֶג <small>(שופטים טז, יד)</small>, <b>וַיִּסָּעֵם</b> עִם הַבְּרִיחַ <small>(שופטים טז, ג)</small>. ויש לפרש גם אלה עומדים, ופירוש <b>וַיִּסָּעֵם</b> ויסע עמם, כלומר עם הדלתות וכן <b>וַיִּסַּע</b> <b>אֶת הַיְתַד</b>. <b>והנפעל</b> דּוֹרִי <b>נִסַּע</b> וְנִגְלָה <small>(ישעיה לח, יב)</small>, הֲלֹא <b>נִסַּע</b> יִתְרָם <small>(איוב ד, כא)</small>. <b>והפעל הכבד</b> [הִפְעִיל] <b>וַיַּסַּע</b> מֹשֶׁה אֶת יִשְׂרָאֵל <small>(שמות טו, כב)</small>, וְהַמָּלֵא <b>תַּסִּיעִי</b> <small>(מלכים ב' ד, ד)</small>, <b>וַיַּסִּעוּ</b> אֲבָנִים גְּדֹלוֹת <small>(שם א' ה, לא)</small>, <b>מַסִּיעַ</b> אֲבָנִים <small>(קהלת י, ט)</small>. <b>והשם</b> אֶבֶן שְׁלֵמָה<b> מַסָּע</b> <small>(מלכים א' ו, ז)</small>, פירוש שהיו מסיעים האבנים שלמות מההר, ולא שהיו בונין מאותן שהיו מוצאים פסולות רק הסיעו אותם מההר. וכן כתוב <b>וַיַּסִּעוּ</b> אֲבָנִים גְּדֹלוֹת <small>(שם ה, לא)</small>. והקבוץ וַיֵּלֶךְ <b>לְמַסָּעָיו</b> <small>(בראשית יג, ג)</small>, ובהקל אֶת מוֹצָאֵיהֶם <b>לְמַסְעֵיהֶם</b> <small>(במדבר לג, ב)</small>, אֵלֶּה <b>מַסְעֵי</b> בְנֵי יִשְׂרָאֵל <small>(במדבר לג, א)</small>. <b>והשם</b> בענין המקור <b>וּלְמַסַּע</b> אֶת הַמַּחֲנוֹת <small>(שם י, ב)</small>, כאילו אמר ולהסיע את המחנות. וכן קוּם לֵךְ <b>לְמַסַּע</b> לִפְנֵי הָעָם <small>(דברים י, יא)</small>, כלם ענינם ידוע. חֲנִית <b>מַסָּע</b> וְשִׁרְיָה <small>(איוב מא, יח)</small>, שם כלי מכלי המלחמה. וכן פירשו המפרשים. וכן אמר המסרה <b>מַסָּע</b> ב' ואינון בתרי לישני. ורבי יונה פירשו מענין נסיעה כמו אֶבֶן שְׁלֵמָה<b> מַסָּע</b>. ורוצה לומר החנית המוסעה ביד לא החגורה בחרב.
<h3>נסק</h3>
אִם <b>אֶסַּק</b> שָׁמַיִם שָׁם אָתָּה <small>(תהלים קלט, ח)</small>, פירושו אם אעלה. ובארמית <b>וְהֻסַּק</b> דָּנִיֵּאל מִן גֻּבָּא <small>(דניאל ו, כד)</small>, פירושו והועלה.
<h3>נעל</h3>
וַיִּסְגֹּר דַּלְתוֹת הָעַלִיָּה בַּעֲדוֹ <b>וְנָעָל</b> <small>(שופטים ג, כג)</small>, גַּן<b> נָעוּל</b> אֲחֹתִי כַלָּה גַּל <b>נָעוּל</b> <small>(שיר השירים ד, יב)</small>, וְהִנֵּה דַּלְתוֹת הָעֲלִיָּה <b>נְעֻלוֹת</b> <small>(שופטים ג, כד)</small>, ענין הכל ענין סגירה במנעול. ומענין הזה נקרא הכלי שסוגרים בו הדלת מנעול, עַל כַּפּוֹת <b>הַמַּנְעוּל</b> <small>(שיר השירים ה, ה)</small> <b>מַנְעוּלָיו</b> וּבְרִיחָיו <small>(נחמיה ג, ג)</small>. וכן נקרא הכבל נעיל בענין הזה עַל אֱדוֹם אַשְׁלִיךְ <b>נַעֲלִי</b> <small>(תהלים ס, י)</small>, פירוש כבלי, כי הכבל באילו סוגר האדם ומונע מלכת ומלברוח. כי כן נקרא במקום אחר הכבל בלשון סגירה וַיִּתְּנֻהוּ <b>בַסּוּגַר</b> <small>(יחזקאל יט, ט)</small>, ואף על פי שאפשר להיות סוגר שם לבית המאסר. וענין אחר <b>וָאֶנְעֲלֵךְ</b> תָּחַשׁ <small>(יחזקאל טז, י)</small>. וה<b>עי"ן</b> בשוא ופתח. <b>והכבד</b> [הִפְעִיל] וַיַּלְבִּשׁוּם <b>וַיַּנְעִלוּם</b> <small>(דברי הימים ב' כח, טו)</small>. <b>והשם</b> חֲלוּץ <b>הַנָּעַל</b> <small>(דברים כה, י)</small>, שַׁל <b>נַעַלְךָ</b> <small>(יהושע ה, טו)</small>, וְהִדְרִיךְ <b>בַּנְּעָלִים</b> <small>(ישעיה יא, טו)</small>, שַׁל <b>נְעָלֶיךָ</b> מֵעַל רַגְלֶיךָ <small>(שמות ג, ה)</small>, וְלֹא נִתַּק שְׂרוֹךְ <b>נְעָלָיו</b> <small>(ישעיה ה, כז)</small>. וקבוץ השנים בַּעֲבוּר <b>נַעֲלָיִם</b> <small>(עמוס ב, ו)</small>, <b>נַעֲלֵיכֶם</b> בְּרַגְלֵיכֶם <small>(שמות יב, יא)</small>. ויש מפרשים מהענין הזה עַל אֱדוֹם אַשְׁלִיךְ <b>נַעֲלִי</b> <small>(תהלים ס, י)</small>. ולשון נקבות <b>וּנְעָלוֹת</b> בָּלוֹת וּמְטֻלָּאוֹת <small>(יהושע ט, ה)</small>. ובתוספת <b>מ"ם</b> בַּרְזֶל וּנְחשֶׁת <b>מִנְעָלֶךָ</b> <small>(דברים לג, כה)</small>, כלומר מדרך רגליך בהרים יהיה ברזל ונחשת, רוצה לומר שיחיו בחלקו הרי ברזל ונחשת. ויש מפרשים אותו מהענין הראשון כלומר שתהיה ארצו חזקה כאילו סגורה בחומות נחשת וברזל.
<h3>נעם</h3>
<b>נָעַמְתָּ</b> לִּי מְאֹד <small>(שמואל ב' א, כו)</small>, וְשָׁמְעוּ אֲמָרַי כִּי <b>נָעֵמוּ</b> <small>(תהלים קמא, ו)</small>, וְדַעַת לְנַפְשְׁךָ <b>יִנְעָם</b> <small>(משלי ב, י)</small>. <b>והשם</b> כִּי <b>נָעִים</b> כִּי תִשְׁמְרֵם בְּבִטְנֶךָ <small>(משלי כב, יח)</small>. והקבוץ ושׁניהם בַּנְּעִימִים <small>(איוב לו, יא)</small>. וקבוץ הנקבות <b>נְעִמוֹת</b> בִּימִינְךָ נֶצַח <small>(תהלים טז, יא)</small>. <b>והתאר</b> כָּל הוֹן יָקָר <b>וְנָעִים</b> <small>(משלי כד, ד)</small>,<b> וּנְעִים</b> זְמִרוֹת יִשְׂרָאֵל <small>(שמואל ב' כג, א)</small>, הַנֶּאֱהָבִים <b>וְהַנְּעִימִם</b> <small>(שמואל ב' א, כג)</small>. ומשקל אחר נעמן נִטְעֵי <b>נַעֲמָנִים</b> <small>(ישעיה יז, י)</small>. <b>והשם</b> במשקל אחר דְּרָכֶיהָ דַרְכֵי <b>נֹעַם</b> <small>(משלי ג, טז)</small>. ומשקל אחר וּבַל אֶלְחַם <b>בְּמַנְעַמֵּיהֶם</b> <small>(תהלים קמא, ד)</small>, ענין הנעימות ידוע בענין היופי. ויש לפרש <b>כִּי נָעִים כִּי תִשְׁמְרֵם בְּבִטְנֶךָ</b> מן והיית <b>נָע וָנָד</b> <small>(בראשית ד, יב)</small>, כלומר אם לא תשמרם בבטנך מהרה יהיו <b>נעים</b> וילכו להם.
<h3>נעץ</h3>
נכפלה בו <b>למ"ד</b> הפעל תַּחַת <b>הַנַּעֲצוּץ</b> <small>(ישעיה נה, יג)</small>, וּבְכֹל <b>הַנַּעֲצוּצִים</b> <small>(ישעיה ז, יט)</small>, אחד מן האילנות הפחותים. וכתב רבי יהודה אפשר שהוא שקורין לו בערבי <b>נעצו"ץ</b>. והמפרשים פירשו בו <b>סדרי"י</b> בערבי. רבינו סעדיה ז"ל פירשו קוצים לבנים חדים.
<h3>נער</h3>
<b>נָעֲרוּ</b> כְּגוֹרֵי אֲרָיֹות <small>(ירמיה נא, לח)</small>, פירוש שאגו והמו. והנעירה בדברי רבותינו ז"ל בחמור באמרם <small>(ברכות ג ע"א)</small> חמור נוער. וכתב רבי יונה מזה השרש כִּי <b>נֵעוֹר</b> מִמְּעוֹן קָדְשׁוֹ <small>(זכריה ב, יז)</small>, והוא <b>תאר</b> על משקל <b>יָכוֹל</b> אלא שנתחלפה התנועה בעבור ה<b>עי"ן</b>. וכן כתבו אדוני אבי ז"ל, ואמר לשון נעור על האל יתברך על דרך י"י מִצִּיּוֹן יִשְׁאָג <small>(יואל ד, טז)</small>. וענין אחר גַּם חָצְנִי <b>נָעַרְתִּי</b> <small>(נחמיה ה, י)</small>, <b>נֹעֵר</b> כַּפָּיו מִתְּמֹךְ בַּשֹּׁחַד <small>(ישעיה לג, טו)</small>, <b>וְנֹעֵר</b> בָּשָׁן וְכַרְמֶל <small>(ישעיה לג, ט)</small>, פירוש נוער פירותיו ותבואתו. או הוא פעל עומד. <b>נָעוּר</b> וָרֵק <small>(נחמיה ה, יג)</small>. <b>והנפעל</b> <b>נִנְעַרְתִּי</b> כָּאַרְבֶּה <small>(תהלים קט, כג)</small>, אֵצֵא כְּפַעַם בְּפַעַם <b>וְאִנָּעֵר</b> <small>(שופטים טז, כ)</small>, ה<b>אל"ף</b> בחירק. <b>וְיִנָּעֲרוּ</b> רְשָׁעִים מִמֶּנָּה <small>(איוב לח, יג)</small>. <b>והשם</b> וְהָיָה הֶחָסֹן <b>לִנְעֹרֶת</b> <small>(ישעיה א, לא)</small>. וכן במשנה <small>(שבת פרק רביעי משנה א. דף מט ע"א)</small> בנעורת של פשתים, והוא מה שמנער ומנפץ מתקן הפשתן ממנו. <b>והפעל הכבד</b> [פִּעֵל] <b>וְנִעֵר</b> פַּרְעֹה וְחֵילוֹ <small>(תהלים קלו, טו)</small>, כָּכָה <b>יְנַעֵר</b> הָאֱלֹהִים <small>(נחמיה ה, יג)</small>, <b>וַיְנַעֵר</b> י"י אֶת מִצְרַיִם <small>(שמות יד, כז)</small>. <b>וההתפעל</b> <b>הִתְנַעֲרִי</b> מֵעָפָר <small>(ישעיה נב, ב)</small>. ויש מפרשים מזה <b>וְהַנַּעַר נָעַר</b> <small>(שמואל א' א, כד)</small>, כלומר והנער חריף יודע בין טוב לרע כמו המנער שמנער את הפסולת. וענין אחר כִּי <b>נַעַר</b> אָנֹכִי <small>(ירמיה א, ו)</small>. מי שהוא קטן בשנים יקרא נער. ולפי שדרך הקטן לשרת את הגדול נקרא המשרת נער ואף על פי שהוא גדול בשנים. <b>נַעַר</b> עִבְרִי <small>(בראשית מא, יב)</small>, וְהוּא <b>נַעַר</b> אֶת בְּנֵי בִלְהָה <small>(בראשית לז, ב)</small>, וּמְשָׁרְתוֹ יְהוֹשֻׁעַ בִּן נוּן <b>נַעַר</b> <small>(שמות לג, יא)</small>, גֵּיחֲזִי נַעֲרוֹ <small>(מלכים ב' ד, יב)</small>, יָקוּמוּ נָא <b>הַנְּעָרִים</b> <small>(שמואל ב' ב, יד)</small>, <b>בְּנַעֲרֵי</b> שָׂרֵי הַמְּדִינוֹת <small>(מלכים א' כ, יד)</small>. וּרְחַבְעָם הָיָה <b>נַעַר</b> <small>(דברי הימים ב' יג, ז)</small>, פירוש כנער בדעתו. <b>וְהַנַּעַר נָעַר</b> <small>(שמואל א' א, כד)</small>, פירוש הנער עדיין הוא נער קטן, כי בן עשרים וארבעה חדשים היה, כי כן כתוב עד <b>הִגָּמֵל</b> הנער, ודרך הנער לינק עד עשרים וארבעה חדשים. ואדוני אבי ז"ל כתב <b>וְהַנַּעַר נָעַר</b> גדול משניו כלומר נער גדול היה לפי שניו יותר מן הראוי. והקטן שבצאן כמו כן נקרא נער <b>הַנַּעַר</b> לֹא יְבַקֵּשׁ וְהַנִּשְׁבֶּרֶת לֹא יְרַפֵּא <small>(זכריה יא, טז)</small>. <b>וְהַנַּעֲרָה</b> יָפָה עַד מְאֹד <small>(מלכים א' א, ד)</small>, <b>נְעָרוֹת</b> בְּתוּלוֹת <small>(אסתר ב, ב)</small>, <b>נַעֲרוֹת</b> אֶסְתֵּר <small>(אסתר ד, ד)</small>, רִבְקָה <b>וְנַעֲרֹתֶיהָ</b> <small>(בראשית כד, סא)</small>. <b>והשם</b> רַבַּת צְרָרוּנִי <b>מִנְּעוּרָי</b> <small>(תהלים קכט, ב)</small>, מְגֻדָּלִים <b>בִּנְעוּרֵיהֶם</b> <small>(תהלים קמד, יב)</small>. ובקבוץ הנקבות כִּי הָיוּ בְנֵי יִשְׂרָאֵל וּבְנֵי יְהוּדָה אַךְ עֹשִׂים הָרַע בְּעֵינַי <b>מִנְּעֻרֹתֵיהֶם</b> <small>(ירמיה לב, ל)</small>. ומשקל אחר תָּמֹת <b>בַּנֹּעַר</b> נַפְשָׁם <small>(איוב לו, יד)</small>. ויש מפרשים זה מהענין השני כלומר במיתה קשה.
<h3>נפח</h3>
וַהֲבֵאתֶם הַבַּיִת <b>וְנָפַחְתִּי</b> בוֹ <small>(חגי א, ט)</small>, כלומר שילך בדרך מארה. <b>נֹפֵחַ</b> בְּאֵשׁ פֶּחָם <small>(ישעיה נד, טז)</small>, <b>וַיִּפַּח</b> בְּאַפָּיו <small>(בראשית ב, ז)</small>. כְּדוּד <b>נָפוּחַ</b> <small>(איוב מא, יב)</small>, פעול במקום תאר, ורוצה לומר <b>נֹפֵחַ</b> כלומר רותח שמעלה הבל, כי בעת הרתיחה העלה הקדירה הבל והנפיחה הבל הפה. או יהיה נפוח פעול כמשמעו. ואמר על הסיר והדור <b>נָפוּחַ</b> לפי שנופחין בו בעת תעלה רתיחתו.<b> וּפְחִי</b> בַּהֲרוּגִים הָאֵלֶּה וְיִחְיוּ <small>(יחזקאל לז, ט)</small>, <b>לָפַחַת</b> עָלָיו אֵשׁ <small>(יחזקאל כב, כ)</small>. ושם הכלי שנופחים בו<b> מפח</b> נָחַר <b>מַפֻּחַ</b> מֵאֵשׁתַּם [מֵאֵשׁ תַּם] <small>(ירמיה ו, כט)</small>. <b>ושלא נזכר פעלו ממנו מהדגוש</b> [פֻּעַל] אֵשׁ לֹא <b>נֻפָּח</b> <small>(איוב כ, כו)</small>. וקרוב לענין הזה <b>נָפְחָה</b> נַפְשָׁהּ <small>(ירמיה טו, ט)</small>. <b>והשם</b> <b>מַפַּח</b> נָפֶשׁ <small>(איוב יא, כ)</small>. <b>והכבד</b> [הִפְעִיל] וְנֶפֶשׁ בְּעָלֶיהָ <b>הִפָּחְתִּי</b> <small>(איוב לא, לט)</small>, <b>וְהִפַּחְתֶּם</b> אוֹתוֹ <small>(מלאכי א, יג)</small>. וענינם ענין דאבון ודאגה. ומי שיש לו דאבון נפש כאילו נפשו נפחה ויצאה ממנו. ופירוש <b>וְהִפַּחְתֶּם אוֹתוֹ</b> תביאו את הגזול ותפיחו ותדאיבו נפש בעליו שגזלתם ממנו. ויונתן תרגם <b>וְשַׁנֵיקְתּוּן יָתֵיהּ</b> כלומר הפילו הקרבן דרך בזיון כשתביאוהו.
<h3>נפך</h3>
<b>נֹפֶךְ</b> סַפִּיר וְיָהֲלֹם <small>(שמות כח, יח)</small>, אבן מהאבנים יקרות והיא שחורה.
<h3>נפל</h3>
לֹא <b>נָפַל</b> דָּבָר אֶחָד <small>(יהושע כג, יד)</small>, וְכִי <b>נָפְלָה</b> אֵימַתְכֶם עָלֵינוּ <small>(שם ב, ט)</small>, וְלָמָּה <b>נָפְלוּ</b> פָנֶיךָ <small>(בראשית ד, ז)</small>, וְאֶת <b>הַנֹּפְלִים</b> אֲשֶׁר <b>נָפְלוּ</b> עַל הַמֶּלֶךְ <small>(מלכים ב' כה, יא)</small>, וּמִמְּנַשֶּׁה <b>נָפְלוּ</b> עַל דָּוִיד <small>(דברי הימים א' יב, יט)</small>, לְכוּ <b>וְנִפְּלָה</b> אֶל מַחֲנֵה אֲרָם <small>(מלכים ב' ז, ד)</small>, אֶל הַכַּשְׂדִּים אַתָּה<b> נֹפֵל</b> <small>(ירמיה לז, יג)</small>, <b>וְנָפַל</b> חָלָל בְּתוֹכְכֶם <small>(יחזקאל ו, ז)</small>. וכן בהכפל ה<b>למ"ד</b> <b>וְנִפְלַל</b> חָלָל בְּתוֹכָהּ <small>(שם כח, כג)</small>. וכן תרגם יונתן <b>כַּד יִתְרְמוּן קְטִילִין בְּגַוָהּ</b>. או יהיה משרש <b>פְּלִילִים</b> ומענינו כאשר כתבו רבי יהודה. מִיּוֹם <b>נָפְלוֹ</b> עַד הַיּוֹם הַזֶּה <small>(שמואל א' כט, ג)</small>, בקמץ חטף. ובחירק <b>פ"א</b> הפעל כִּי לֹא יִחְיֶה אַחֲרֵי <b>נִפְלוֹ</b> <small>(שם ב' א, י)</small>, מִקֹּול<b> נִפְלָם</b> <small>(ירמיה מט, כא)</small>. לֹא <b>נֹפֵל</b> אָנֹכִי מִכֶּם <small>(איוב יב, ג)</small>, כלומר פחות. וכן <b>וַיִּפְּלוּ</b> מְאֹד בְּעֵינֵיהֶם <small>(נחמיה ו, טז)</small>, כלומר היו נפולים ופחותים מאד בעיניהם לנגדנו, כי ראו שנעשתה החומה על כרחם. עַל פְּנֵי כָל אֶחָיו <b>נָפָל</b> <small>(בראשית כה, יח)</small>, כלומר נפל גורלו. או כענין <b>שָׁכֵן</b>. וכן <b>נֹפְלִים</b> בָּעֵמֶק <small>(שופטים ז, יב)</small>. ויש לפרש וְאִם <b>יִפּוֹל</b> עֵץ <small>(קהלת יא, ג)</small>, כמוהם. <b>וְנִפְלוּ</b> וְלֹא תָקוּמוּ <small>(ירמיה כה, כז)</small>, כִּי <b>יִפֹּל הַנֹּפֵל</b> מִמֶּנּוּ <small>(דברים כב, ח)</small>, וְהַיָּמִים הָרִאשֹׁנִים <b>יִפְּלוּ</b> <small>(במדבר ו, יב)</small>, כִּי <b>יִפֹּל</b> לֹא יוּטָל <small>(תהלים לז, כד)</small>, וּבְעַד הַשֶּׁלַח<b> יִפֹּלוּ</b> <small>(יואל ב, ח)</small> <b> וַתִּפֹּל</b> מֵעַל הַגָּמָל <small>(בראשית כד, סד)</small>, חֲשֵׁכָה גְדֹלָה <b>נֹפֶלֶת</b> עָלָיו <small>(בראשית טו, יב)</small>, כלם ענינם ענין אחד וכל אחד מתפרש לפי הענין אשר הוא בו.<b> והפעל הכבד</b> [הִפְעִיל] רְאוּ <b>הִפַּלְתִּי</b> לָכֶם <small>(יהושע כג, ד)</small>, רַק <b>הַפִּלֶהָ</b> לְיִשְׂרָאֵל בְּנַחֲלָה <small>(יהושע יג, ו)</small>, וְאוֹר פָּנַי לֹא<b> יַפִּילוּן</b> <small>(איוב כט, כד)</small>, וְלֹא <b>הִפִּיל</b> מִכָּל דְּבָרָיו אָרְצָה <small>(שמואל א' ג, יט)</small>, לֹא <b>הִפִּילוּ</b> מִמַּעַלְלֵיהֶם <small>(שופטים ב, יט)</small>.<b> וההתפעל</b> <b>וָאֶתְנַפַּל</b> לִפְנֵי י"י <small>(דברים ט, כה)</small>, אֲשֶׁר <b>הִתְנַפָּלְתִּי</b> <small>(שם ט, כה)</small>, <b>וּלְהִתְנַפֵּל</b> עָלֵינוּ <small>(בראשית מג, יח)</small>. <b>והשם וּמַפַּל</b> בַּר <small>(עמוס ח, ו)</small>. והוא פסולת הבר ומה שנופל ממנו בכברה. וב<b>ה"א</b> הנקבה וְהָיְתָה מְעִי <b>מַפָּלָה</b> <small>(ישעיה יז, א)</small>, בקמץ ה<b>פ"א</b>. ובצרי שָׂמָהּ <b>לְמַפֵּלָה</b> <small>(ישעיה מ, יג)</small>, קִרְיָה בְצוּרָה <b>לְמַפֵּלָה</b> <small>(שם כה, ב)</small>. וַיָּסַר לִרְאוֹת אֵת <b>מַפֶּלֶת</b> הָאַרְיֵה <small>(שופטים יד, ח)</small>, כלומר גוית האריה מקום שנפל שם. וכן עַל <b>מַפַּלְתּוֹ</b> יִשְׁכְּנוּ כָּל עוֹף הַשָּׁמָיִם <small>(יחזקאל לא, יג)</small>, מִקּוֹל <b>מַפַּלְתּוֹ</b> הִרְעַשְׁתִּי גוֹיִם <small>(יחזקאל לא, טז)</small>. <b>נֵפֶל</b> אֵשֶׁת <small>(תהלים נח, ט)</small>, בשש נקודות. טוֹב מִמֶּנּוּ <b>הַנָּפֶל</b> <small>(קהלת ו, ג)</small>, <b>כְנֵפֶל</b> טָמוּן <small>(איוב ג, טו)</small>, והוא העובר שמפילה האשה. ונקרא כן לפי שנופל מת. <b>מַפְּלֵי</b> בְשָׂרוֹ דָבֵקוּ <small>(איוב מא, טו)</small>, פירוש חתיכות בשרו, כלומר שנתלין בבשרו חתיכות בשר או יראת זה מפני שמנו ודומה כאילו. נופלין ממנו והם דבקים בו שלא ימוטו. <b>הַנְּפִלִים</b> הָיוּ בָאָרֶץ <small>(בראשית ו, ד)</small>, והם האנשים הגדולים בעלי קומה גדולה, ונקראו כן שיפול האדם מפחדם מפני שהם גבוהים כל כך כי לענין זה נקראו האֵימים כמו כן. וכן הַר <b>נוֹפֵל</b> יִבּוֹל <small>(איוב יד, יח)</small>, גבוה ותלול.
<h3>נפץ</h3>
כִּי רָאִיתִי כִי <b>נָפַץ</b> הָעָם <small>(שמואל א' יג, יא)</small>, מֵרוֹמְמֻתֶךָ <b>נָפְצוּ</b> גּוֹיִם <small>(ישעיות לג, ג)</small>, וּמֵאֵלֶּה <b>נָפְצָה</b> כָל הָאָרֶץ <small>(בראשית ט, יט)</small>. ו<b>המקור</b> והוא יוצא <b>וְנָפוֹץ</b> הַכַּדִּים <small>(שופטים ז, יט)</small>. <b>והשם</b> <b>נֶפֶץ</b> וָזֶרֶם וְאֶבֶן בָּרָד <small>(ישעיה ל, ל)</small>, בשש נקודות. <b>והכבד</b> [פִּעֵל] <b>וְנִפַּצְתִּים</b> אִישׁ אֶל אָחִיו <small>(ירמיה יג, יד)</small>,<b> וְנִפֵּץ</b> אֶת עֹלָלַיִךְ אֶל הַסָּלַע <small>(תהלים קלז, ט)</small>, <b>וְנִפַּצְתִּי</b> בְךָ גּוֹיִם <small>(ירמיה נא, כ)</small>, וְנִבְלֵיהֶם <b>יְנַפֵּצוּ</b> <small>(ירמיה מח, יב)</small>, כִּכְלִי יוֹצֵר <b>תְּנַפְּצֵם</b> <small>(תהלים ב, ט)</small>, כְּאַבְנֵי גִר <b>מְנֻפָּצוֹת</b> <small>(ישעיה כז, ט)</small>, כולם ענין פיזור, ויש מהם פיזור עם השבר והרצוץ. ושם הכלי שמנפצין בו <b>מַפֵּץ</b> אַתָּה לִי <small>(ירמיה נא, כ)</small>, בצרי. ובקמץ וְאִישׁ כְּלִי <b>מַפָּצוֹ</b> בְּיָדוֹ <small>(יחזקאל ט, ב)</small>. <b>והתאר</b> הַעֶצֶב נִבְזֶה <b>נָפוּץ</b> <small>(ירמיה כב, כח)</small>, בשרק. ובחלם <b>נְפֹצִים</b> אֶל הֶהָרִים כַּצֹּאן <small>(מלכים א' כב, יז)</small>, וַתְּהִי שָׁם הַמִּלְחָמָה נָפֹצֶות [<b>נָפוֹצֶת</b>] <small>(שמואל ב' יח, ח)</small>. והיא מלה זרה כי משפטה <b>נְפוֹצָה</b> בפלס <b>גְּדוֹלָה</b>. או <b>נְפֹצֶת</b> בשקל <b>קְטֹרֶת, נְחֹשֶׁת</b> אבל נשאר בו הקמץ על דרך היחיד כמו בָּגוֹדָה אֲחוֹתָהּ <small>(ירמיה ג, ז)</small>. ואדוני אבי ז"ל כתב <b>וְנִבְלֵיהֶם יְנַפֵּצוּ</b>, יריקו מתרגום וַתְּעַר כַּדָּהּ <small>(בראשית כד, כ)</small> <b>וּנְפַצַת קוּלְּתֵהּ</b> כמו שאמר וכליו יריקו. והוא כפל דבר.
<h3>נפשׁ</h3>
<b>נֶפֶשׁ</b> תַּחַת <b>נָפֶשׁ</b> <small>(שמות כא, כג)</small>, בשש נקודות. <b>נֶפֶשׁ</b> שְׂבֵעָה <small>(משלי כז, ז)</small>, <b>הַנֶּפֶשׁ</b> הַהִוא <small>(במדבר ה, ו)</small>. ופעמים בא בלשון זכר רוצה לדבר בו על הגוף אֶחָד <b>נֶפֶשׁ</b> מֵחֲמֵשׁ הַמֵּאוֹת <small>(במדבר לא, כח)</small>, <b>נֶפֶשׁ</b> שְׁנָיִם <small>(בראשית מו, כז)</small>, כָּל <b>נֶפֶשׁ</b> אַרְבָּעָה עָשָׂר <small>(בראשית מו, כב)</small>. <b>וְנֶפֶשׁ</b> כִּי תֶחֱטָא וְשָׁמְעָה קוֹל אָלָה <small>(ויקרא ה, א)</small>. והקבוץ וְעַל <b>הַנְּפָשׁוֹת</b> אֲשֶׁר הָיוּ שָׁם <small>(במדבר יט, יח)</small>, לְהָמִית <b>נְפָשׁוֹת</b> <small>(יחזקאל יג, יט)</small>. ובקבוץ הזכרים מְצֹדְדוֹת אֶת <b>נְפָשִׁים</b> <small>(יחזקאל יג, כ)</small>. בַּרְזֶל בָּאָה <b>נַפְשׁוֹ</b> <small>(תהלים קה, יח)</small>. אמר כן לפי שהנפש מעֻנה בעינוי הגוף. וכן בְּגֹעַל <b>נַפְשֵׁךְ</b> <small>(יחזקאל טז, ה)</small>, גופך. ואמר על דרך משל נִשְׁבַּע י"י אלהים <b>בְּנַפְשׁוֹ</b> <small>(עמוס ו, ח)</small>, וכן אֲשֶׁר לֹא נָשָׂא לַשָּׁוְא <b>נַפְשִׁי</b> <small>(תהלים כד, ד)</small> <b>וְנַפְשׁוֹ</b> אִוְּתָה וַיָּעַשׂ <small>(איוב כג, יג)</small>. וְשִׁלַּחְתָּהּ <b>לְנַפְשָׁהּ</b> <small>(דברים כא, יד)</small>, כלומר שתהיה לעצמה ולא תהיה ברשות אחר. וכנה המת בנפש כי סבת המיתה בהפרד הנפש מן הגוף ואמר וְעַל כָּל <b>נַפְשֹׁת</b> מֵת לֹא יָבֹא <small>(ויקרא כא, יא)</small>, הַנֹּגֵעַ בְּמֵת לְכָל <b>נֶפֶשׁ</b> <small>(במדבר יט, יא)</small>. וכן מֵאֲשֶׁר חָטָא עַל <b>הַנָּפֶשׁ</b> <small>(במדבר ו, יא)</small>. ויש מרבותינו ז"ל שפירשו <small>(נזיר יט ע"א)</small>, <b>מֵאֲשֶׁר חָטָא עַל הַנָּפֶשׁ</b> על שצער עצמו מן היין הנה חטא על הנפש המתאוה שמנע תאותה מן היין מכל וכל. <b>נֶפֶשׁ</b> כִּי תִמְעֹל <small>(ויקרא ה, טו)</small>, <b>נֶפֶשׁ</b> אֲשֶׁר תִּגַּע <small>(ויקרא כב, ו)</small>, <b>וְנֶפֶשׁ</b> כִּי תֶחֱטָא <small>(ויקרא ה, א)</small>. לפי שהיא בעלת הרצון והתאוה תלה החטא והמעל בה, וכן נגיעת הגוף כי פעל הגוף בשתופה. וכן אמר אַל תִּתְּנֵנִי <b>בְּנֶפֶשׁ</b> צָרָי <small>(תהלים כז, יב)</small>, כלומר ברצונם ובתאותם. לֶאְסֹר שָׂרָיו <b>בְּנַפְשׁוֹ</b> <small>(תהלים קה, כב)</small>, כלומר ברצונו שלא ברשות המלך. ויאמר נפש על הנשימה וההבל היוצא מהפה <b>נַפְשׁוֹ</b> גֶּחָלִים תְּלַהֵט <small>(איוב מא, יג)</small>. וכמוהו פירש רבי אברהם אבן עזרא ז"ל לָכֵן הִרְחִיבָה שְּׁאוֹל <b>נַפְשָׁהּ</b> <small>(ישעיה ה, יד)</small>. <b>והנפעל</b> שָׁבַת <b>וַיִּנָּפַשׁ</b> <small>(שמות לא, יז)</small>, <b>וְיִנָּפֵשׁ</b> בֶּן אֲמָתְךָ <small>(שמות כג, יב)</small>, כלומר שתנוח נפשו.
<h3>נץ</h3>
וְאֶת <b>הַנֵּץ</b> לְמִינֵהוּ <small>(ויקרא יא, טז)</small>, יַאֲבֶר <b>נֵץ</b> <small>(איוב לט, כו)</small>, הוא העוף שצדין בו העופות וישוב אל יד בעליו<b> אשפרוי"ר</b> בלע"ז. ופירש אותו בעל הערוך <b>אשטו"ר</b> בלע"ז.
<h3>נצב</h3>
<b>נְצִיב</b> מֶלַח <small>(בראשית יט, כו)</small>, פירוש תל מלח. וכן נקראת האבן שמעמידין אותה לעובדה וּפֶסֶל <b>וּמַצֵּבָה</b> <small>(ויקרא כו, א)</small>. וכן נקרא נציב העם והממונה בהם <b>נְצִיב</b> פְּלִשְׁתִּים <small>(שמואל א' יג, ג)</small>, וַיִּתֵּן <b>נְצִיבִים</b> בְּאֶרֶץ יְהוּדָה <small>(דברי הימים ב' יד, ב)</small>. שְׁנֵים עָשָׂר <b>נִצָּבִים</b> <small>(מלכים א' ד, ז)</small>, ממונים ונצבים על העם. לְבַד מִשָּׂרֵי <b>הַנִּצָּבִים</b> <small>(מלכים א' ה, ל)</small>, פירוש משרים הנצבים ו<b>מ"ם</b> הרבים חסרה. והדומים לו כתבנו בחלק הדקדוק או פירושו משרי הנצבים שהיו שם שרים על הנצבים והנצבים על שאר העם. וּמֶלֶךְ אֵין בֶּאֱדוֹם <b>נִצָּב</b> מֶלֶךְ <small>(שם א' כב, מח)</small>, פירוש בימי יהושפט לא היה מלך באדום אבל <b>הַנִּצָב</b> היה להם מלך, פירוש הנציבים שהיו מעמידים להם מלכי בית דוד, כי תחת ידם היו בימי דוד כמו שכתוב וַיָּשֶׂם בֶּאֱדוֹם <b>נְצִיבִים</b> וַיִּהְיוּ כָל אֱדוֹם עֲבָדִים לְדָוִיד <small>(דברי הימים א' יח, יג)</small>. והטעם שהזכיר ענין זה בזה הפסוק רוצה לומר לפי שהלך יהושפט בדרך י"י ויתר הקדש אשר נשאר בימי אסא אביו בער מן הארץ <small>(מלכים א' כב, מז)</small>, לפיכך לא פשע אדום מתחת ידו, ועוד בימיו אין מלך באדום אך הנצב שהקים הוא היה להם מלך, אבל בימי יהורם בנו שעשה הרע בעיני י"י מיד מרד בו אדום כמו שכחוב בימיו פשע אדום מחחה יד יהודה וימלכו עליהם מלך <small>(שם ב, ח, כ. דברי הימים ב' כא, ח)</small>. <b>הַנִּצָּבָה</b> לֹא יְכַלְכֵּל <small>(זכריה יא, טז)</small>, פירוש השה החולה העומדת במקומרה שלא תוכל לזוז. וַיָּבֹא גַם <b>הַנִּצָּב</b> אַחַר הַלַּהַב <small>(שופטים ג, כב)</small> הוא יד הסכין שהוא מעמיד הסכין להיות לן יד לחתוך בו. וכן <b>וּלְהַצִּיב</b> הַדָּרְבָן <small>(שמואל א' יג, כא)</small> פירוש ולהעמיד הדרבן כלומר כי בפצירה פים היה מתקן כל הכלים האלה והיה מעמיד בו הדרבן שהיה מחדרו ומלטשו בו. ויתכן רוב אלה שכתבנו הנה משרש <b>יָצַב</b> כמו שכתבנו שמה דומיהם אלא שאין הכרע.
<h3>נצה</h3>
כִּי <b>נָצוּ</b> גַּם נָעוּ <small>(איכה ד, טו)</small>. כִּי<b> נָצֹא תֵּצֵא</b> <small>(ירמיה מח, ט)</small>. ובא ה<b>אל"ף</b> תמורת <b>ה"א</b>, והיה ראוי להיות <b>תִּצֶּה</b> בפלס <b>תִּטֶּה</b>, ובא הנח תמורת הדגש כמנהג. אֶרֶךְ הָאֵבֶר מָלֵא <b>הַנּוֹצָה</b> <small>(יחזקאל יז, ג)</small>, גְּדוֹל כְּנָפַיִם וְרַב <b>נוֹצָה</b> <small>(יחזקאל יז, ז)</small>. וְהֵסִיר אֶת מֻרְאָתוֹ <b>בְּנֹצָתָהּ</b> <small>(ויקרא א, טז)</small>, ופירשו רבותינו ז"ל <small>(זבחים סה ע"א)</small>, שהירח קודר סביב הזפק בסכין כעין ארובה ונוטלו עם הנוצה של העור. ופירוש <b>כִּי נָצוּ גַּם נָעוּ</b>, כלומר שהלכו במהרה ועפו כאילו היה להם נוצה. וכן פירוש <b>כִּי נָצֹא תֵּצֵא</b>. ויתכן שנקרא הנץ מזה הענין כלומר שיש כח בנוצת. ובכנפיו לעוף הרבה כמו שנאמר הֲמִבִּינָתְךָ יַאֲבֶר <b>נֵץ</b> יִפְרֹשׂ כְּנָפָו [כְּנָפָיו] לְתֵימָן <small>(איוב לט, כו)</small>. וענין אחר <b>הפעל הכבד</b> [הִפְעִיל] אֲשֶׁר <b>הִצּוּ</b> עַל מֹשֶׁה וְעַל אַהֲרֹן בַּעֲדַת קֹרַח <b>בְּהַצֹּתָם</b> עַל י"י <small>(במדבר כו, ט)</small> <b>בְּהַצּוֹתוֹ</b> אֶת אֲרַם נַהֲרַיִם <small>(תהלים ס, ב)</small>. <b>והשם</b> אַנְשֵׁי <b>מַצֻּתֶךָ</b> <small>(ישעיה מא, יב)</small> ומשקל אחר אֹהֵב פֶּשַׁע אֹהֵב <b>מַצָּה</b> <small>(משלי יז, יט)</small>, הֵן לְרִיב <b>וּמַצָּה תָּצוּמוּ</b> <small>(ישעיה נח, ד)</small> <b>והנפעל</b> שְׁנֵי אֲנָשִׁים עִבְרִים <b>נִצִּים</b> <small>(שמות ב, יג)</small> <b>וַיִּנָּצוּ</b> שְׁנֵיהֶם <small>(שמואל ב' יד, ו)</small>, וְכִי <b>יִנָּצוּ</b> אֲנָשִׁים <small>(שמות כא, כב)</small> כולם ענינם ענין מריבה. וענין אחר עָרַיִךְ <b>תִּצֶּינָה</b> מֵאֵין יוֹשֵׁב <small>(ירמיה ד, ו)</small>. <b>והנפעל</b> גַּלִּים <b>נִצִּים</b> <small>(ישעיה לז, כו)</small> ענינם ענין חרבה ושממה. ופירוש <b>גַּלִּים נִצִּים</b>, כאילו אמר ותהי להשאות ערים בצורות שיהיו חרבות ויהיו לגלים. ואדוני אבי ז"ל כתבם משרש <b>נֵץ</b>, עָלְתָה <b>נִצָּהּ</b> <small>(בראשית מ, י)</small> <b>הֵנֵצוּ</b> הָרִמֹּנִים <small>(שיר השירים ו, יא)</small> ומענינו, רוצה לומר הערים הבצורות תהיינה גלי אבנים צומחין דשא.
<h3>נצח</h3>
<b>מְנַצְּחִים</b> לְהַעֲבִיד אֶת הָעָם יא' יד, כו)</small>, כלם ענין ההדבקה וההגעה. <b>והשם</b> כִּי שִׂיחַ וְכִי <b>שִׂיג</b> לוֹ <small>(מלכים א' יח, כז)</small>, כלומר ענין יש לו עם אחר או השגות אויביו במלחמה. <b>שִֹיג</b> שם בחסרון ה<b>נו"ן</b> כמו <b>שִֹיא</b> אִם יַעֲלֶה לַשָּׁמַיִם שִׂיאוֹ <small>(איוב כ, ו)</small>. וכמוהם ואף על פי שנכתב ב<b>סמ"ך</b> <b>וְתַסֵּג</b> וְלֹא תַפְלִיט <small>(מיכה ו, יד)</small>, כלומר הגיע להריון ולא תפליט אותו רק הפיל אותו.
<h3>נצל</h3>
[נִפְעַל] וַאֲמַרְתֶּם <b>נִצַּלְנוּ</b> <small>(ירמיה ז, י)</small>, בפלס <b>נִפְעַלְנוּ</b>, אֲשֶׁר <b>יִנָּצֵל</b> אֵלֶיךָ <small>(דברים כג, טז)</small>, <b>לְהִנָּצֵל</b> מִפְּנֵי מֶלֶךְ אַשּׁוּר <small>(ישעיה כ, ו)</small>. <b>והכבד</b> [פִּעֵל] הֵמָּה בְצִדְקָתָם<b> יְנַצְּלוּ</b> נַפְשָׁם <small>(יחזקאל יד, יד)</small>. <b>וכבד אחר</b> [הִפְעִיל] <b>וְהַצֵּל</b> לֹא <b>הִצַּלְתָּ</b> אֶת עַמֶּךָ <small>(שמות ה, כג)</small>,<b> וְהִצַּלְתֶּם</b> אֶת נַפְשֹׁתֵינוּ <small>(יהושע ב, יג)</small> לְמַעַן <b>הַצִּיל</b> אֹתוֹ <small>(בראשית לז, כג)</small>, כְּאוּד <b>מֻצָּל</b> מִשְּׂרֵפָה <small>(עמוס ד, יא)</small>, הֲלוֹא זֶה אוּד <b>מֻצָּל</b> מֵאֵשׁ <small>(זכריה ג, ב)</small>. <b>והשם</b> רֶוַח <b>וְהַצָּלָה</b> <small>(אסתר ד, יד)</small>. וענין קרוב לזה <b>וְנִצַּלְתֶּם</b> אֶת מִצְרָיִם <small>(שמות ג, כב)</small>, <b>וַיְנַצְּלוּ</b> לָהֶם לְאֵין מַשָּׂא <small>(דברי הימים ב' כ, כה)</small>. <b>וכבד אחר</b> [הִפְעִיל] אֲשֶׁר <b>הִצִּיל</b> אֱלֹהִים מֵאָבִינוּ <small>(בראשית לא, טז)</small>, <b>וַיַּצֵּל</b> אֱלֹהִים אֶת מִקְנֵה אֲבִיכֶם <small>(בראשית לא, ט)</small>, <b>וְהִצִּיל</b> עֵינֵנוּ <small>(שמואל ב' כ, ו)</small>, פירוש ינצל ראותינו ומראה עינינו בהכנסו באחד מן המקומות. וְאַל <b>תַּצֵּל</b> מִפִּי דְבַר אֱמֶת עַד מְאֹד <small>(תהלים קיט, מג)</small>. <b>וההתפעל</b> <b>וַיִּתְנַצְּלוּ</b> בְנֵי יִשְׂרָאֵל אֶת עֶדְיָם מֵהַר חוֹרֵב <small>(שמות לג, ו)</small>, פירוש התנצלו מעדים שלא לבשו עוד, ענין ההסרה והשלילה. וגם הענין הראשון בכלל ענין זה כי ההצלה היא הסרה מהלוקח אותו.
<h3>נצר</h3>
עֵינֵי י"י <b>נָצְרוּ</b> דָעַת <small>(משלי כב, יב)</small>, עֵדֹתֶיךָ <b>נָצָרְתִּי</b> <small>(תהלים קיט, כב)</small>, <b>נֹצֵר</b> תְּאֵנָה יֹאכַל פִּרְיָהּ <small>(משלי כז, יח)</small>, אֲנִי י"י <b>נֹצְרָהּ</b> <small>(ישעיה כז, ג)</small>, <b>לְנֹצְרֵי</b> בְרִיתוֹ <small>(תהלים כה, י)</small>, <b>נָצוֹר</b> מְצֻורָה <small>(נחום ב, ב)</small>. <b>וּנְצֻרוֹת</b> וְלֹא יְדַעְתָּם <small>(ישעיה מח, ו)</small>, פירוש שמורות ונשגבות מהשיג אליהם לדעתם. וְהַנִּשְׁאָר <b>וְהַנָּצוּר</b> <small>(יחזקאל ו, יב)</small>, כלומר שמור מהשיג אליו. שִׁית זוֹנָה <b>וּנְצֻרַת</b> לֵב <small>(משלי ז, י)</small> פירוש שמורת לב, כלומר שלא יוכל אדם לקחתה ולפתותה רק היא מפתה בני אדם. <b>נְצֹר</b> לְשׁוֹנְךָ מֵרָע <small>(תהלים לד, יד)</small>. ובחסרון <b>פ"א</b> הפעל <b>צוֹר</b> תְּעוּדָה <small>(ישעיה ח, טז)</small>. וכן תרגם יונתן <b>נְבִיָא טַר סַהֲדוּתָא</b> <b>נִצְּרָה</b> עַל דַּל שְׂפָתָי <small>(תהלים קמא, ג)</small>, <b>צווי</b> בתוספת <b>ה"א</b> ודגש ה<b>צד"י</b> לתפארת כדגש <b>מִקְּדָשׁ</b> <small>(שמות טז, יז)</small>. וכן <b>נִצְּרֶהָ</b> כִּי הִיא חַיֶּיךָ <small>(משלי ד, יג)</small>, הדגש לתפארת. ומענין זה מִמִּגְדַּל <b>נוֹצְרִים</b> <small>(מלכים ב' יז, ט)</small>. והם הצופים שעומדים במגדל. וכן קראו <b>נֹצְרִים</b> בְּהַר אֶפְרָיִם <small>(ירמיה לא, ו)</small>, או יהיה קראו נצרים מיוחסים אל מקומם. והראשון נכון. ורבי יונה פירש <b>נֹצְרִים</b> בָּאִים מֵאֶרֶץ הַמֶּרְחָק <small>(ירמיה ד, טז)</small>, עם מיוחסים אל נבוכדנאצר. וכן פירש אדוני אבי ז"ל. <b>תִּצֹּר</b> שָׁלוֹם <small>(ישעיה כו, ג)</small>, <b>יִצְּרֶנְהוּ</b> כְּאִישׁוֹן עֵינוֹ <small>(דברים לב, י)</small>. לַיְלָה וָיוֹם <b>אֶצֳּרֶנָּה</b> <small>(ישעיה כז, ג)</small>, בקמץ חטף ה<b>צד"י</b> במקצת הספרים. וּבְרִיתְךָ <b>יִנְצֹרוּ</b> <small>(דברים לג, ט)</small>, כלם ענין שמירה. ופירוש <b>מִמִּגְדַּל נוֹצְרִים</b> עד עיר מבצר מגדל שאינו לישוב אלא שעומד הצופה שם. ופירוש קראו נצרים הצופים והשומרים יקראו קומו ונעלה ציון. וענין אחר <b>וּבַנְּצוּרִים</b> יָלִינוּ <small>(ישעיה סה, ד)</small>, וּנְציּרֵי [<b>וּנְצוּרֵי</b>] יִשְׂרָאֵל לְהָשִׁיב <small>(ישעיה מט, ו)</small>, כְּעִיר <b>נְצוּרָה</b> <small>(ישעיה א, ח)</small>, ענינם ענין חרבה. ופירש אדוני אבי ז"ל מזה <b>וּנְצֻרַת לב</b>, רוצה לומר חרבת דעת. וכתב כי כן בדברי הפילוסוף, <b>ישׁבו עולמם בחרבן שֹכלם</b>. ואמר כן על האשה הזונה חרבת שכל. וענין אחר <b>וְנֵצֶר</b> מִשָּׁרָשָׁיו יִפְרֶה <small>(ישעיה יא, א)</small>, <b>נֵצֶר</b> מַטָּעַו [מַטָּעַי] <small>(ישעיה ס, כא)</small>, <b>כְּנֵצֶר</b> נִתְעָב <small>(ישעיה יד, יט)</small>, בחמש נקודות, ענינם יונק או ענף. ופירוש <b>כְּנֵצֶר נִתְעָב</b>, כמו שמשליך אדם הנצר שהוא נתעב שאינו מצליח ומוציא אותו מהחפירה שלו ומשליכו כן אתה השלכת מקברך.
<h3>נקק</h3>
<b>בִּנְקִיק</b> הַסָּלַע <small>(ירמיה יג, ד)</small>, <b>וּבִנְקִיקֵי</b> הַסְּלָעִים <small>(ישעיה ז, יט)</small>, ענינם חורי הסלעים או שיני הסלעים.
<h3>נקב</h3>
וּבָא בְכַפּוֹ <b>וּנְקָבָהּ</b> <small>(ישעיה לו, ו)</small>, <b>נָקַבְתָּ</b> בְמַטָּיו <small>(חבקוק ג, יד)</small>, בְּמוֹקְשִׁים <b>יִנְקָב</b> אָף <small>(איוב מ, כד)</small>, אֶל צְרוֹר <b>נָקוּב</b> <small>(חגי א, ו)</small>, <b>וַיִּקֹּב</b> חֹר <small>(מלכים ב' יב, י)</small>. <b>והשם</b> וְאֶל <b>מַקֶּבֶת</b> בּוֹר <small>(ישעיה נא, א)</small>, כלומר אל בור נקובה שנוקרתם ממנה. וכן שם הכלי שפוסלין בו האבנים ונוקבים. אותם בו נקרא מקבת, והוא הפטיש שראשו האחד חד לנקוב ולפסול בו ובראשו האחר מכין בו והולמים בו במלאכת הברזל והנחשת וזולתם. וַתָּשֶׂם אֶת <b>הַמַּקֶּבֶת</b> בְּיָדָהּ <small>(שופטים ד, כא)</small>, <b>וּמַקָּבוֹת</b> וְהַגַּרְזֶן <small>(מלכים א' ו, ז)</small>, <b>וּבַמַּקָּבוֹת</b> יִצְּרֵהוּ <small>(ישעיה מד, יב)</small>, במסמרות <b>וּבְמַקָּבוֹת</b> יְחַזְּקוּם <small>(ירמיה י, ד)</small>. ומן הענין הזה נגזר זָכָר<b> וּנְקֵבָה</b> <small>(בראשית א, כז)</small>. וענין אחר <b>נְקֻבֵי</b> רֵאשִׁית הַגּוֹיִם <small>(עמוס ו, א)</small>, <b>נָקְבָה</b> שְׂכָרְךָ עָלַי <small>(בראשית ל, כח)</small>, אֲשֶׁר פִּי י"י <b>יִקֳּבֶנּוּ</b> <small>(ישעיה סב, ב)</small>, <b>וַיִּקֹּב</b> בֶּן הָאִשָּׁה הַיִּשְׂרְאֵלִית <small>(ויקרא כד, יא)</small>, פירש השם באותיותיו וקלל. ועם ענין הקללה <b>וְנֹקֵב</b> שֵׁם י"י <small>(ויקרא כד, טז)</small>, כלומר מפרש ומקלל, שאינו חייב עד שיפרש ויקלל. <b>יִקְּבֻהוּ</b> אֹרְרֵי יוֹם <small>(איוב ג, ח)</small>, <b>יִקְּבֻהוּ</b> לְאוֹם <small>(משלי יא, כו)</small>, <b>וָאֶקּוֹב</b> נָוֵהוּ פִתְאֹם <small>(איוב ה, ג)</small>.
<h3>נקד</h3>
<b>נְקֻדּוֹת</b> הַכָּסֶף <small>(שיר השירים א, יא)</small>, ענין הנקוד ידוע. וכן נקראו הבהמות הלבנות שיש בהם כתמים שחורים, או שחורות שיש בהם כתמים לבנים דומות לנקודות וְטָלוּא <b>וְנָקֹד</b> <small>(בראשית ל, לב)</small>, <b>נְקֻדִּים</b> וּבְרֻדִּים <small>(בראשית לא, י)</small>, וְאֵת כָּל הָעִזִּים <b>הַנְּקֻדּוֹת</b> <small>(בראשית ל, לה)</small>. ולפי שרוב הבהמות על זה הדרך נקרא הרועה אותם או בעל המקנה על שמם וּמֵישַׁע מֶלֶךְ מוֹאָב הָיָה <b>נֹקֵד</b> <small>(מלכים ב' ג, ד)</small>, אֲשֶׁר הָיָה <b>בַנֹּקְדִים</b> מִתְּקוֹעַ <small>(עמוס א, א)</small>, וכן תרגם יונתן<b> מָרֵי גִתִּין</b>. וכן נקרא הלחם היבש המעופש לפי שהעפוש בלחם לבן וירוק ושחור נקודים נקודים. וְעַתָּה הִנֵּה יָבֵשׁ וְהָיָה <b>נִקֻּדִים</b> <small>(יהושע ט, יב)</small>, עֲשָׂרָה לֶחֶם <b>וְנִקֻּדִים</b> <small>(מלכים א' יד, ג)</small>, ויונתן תרגם נקדים <b>כִסְנִין</b>. ובדברי רבותינו ז"ל <small>(ברכות מב ע"א)</small>, פת הבאה בכסנין. ופירש רבינו האיי ז"ל פת הבאה בכסנין פת בין מתובלת, בין שאינה מתובלת שעושין אותה כעכין יבשין וכוססין אותה בבית המשתה.
<h3>נקה</h3>
<b>וְנִקֵּיתִי</b> דָּמָם לֹא <b>נִקֵּיתִי</b> <small>(יואל ד, כא)</small>, מִנִּסְתָּרוֹת <b>נַקֵּנִי</b> <small>(תהלים יט, יב)</small>, <b>וְנַקֵּה</b> לֹא <b>אֲנַקֶּךָּ</b> <small>(ירמיה ל, יא)</small>, כלומר לא אנקך מן העולם שישאר העולם נקי ממך. <b>וְנַקֵּה</b> לֹא <b>יְנַקֶּה</b> <small>(שמות לד, ז)</small>, פירוש לא ינקה את האדם מן העון מכל וכל, אף על פי שהוא נושא עון אלא יעניש את האדם מעט כדי ליסרו ולהשיבו לדרך טובה. ורבותינו ז"ל פירשו <small>(יומא פו ע"א)</small> מנקה הוא לשבים ואינו מנקה לשאינם שבים. <b>והשם</b> לֹא יוּכְלוּ <b>נִקָּיֹן</b> <small>(הושע ח, ה)</small>. <b>נִקְיוֹן</b> שִׁנַּיִם <small>(עמוס ד, ו)</small>. <b>והתאר</b> וּבַעַל הַשּׁוֹר <b>נָקִי</b> <small>(שמות כא, כח)</small>, וְלֹא יִשָּׁפֵךְ דָּם <b>נָקִי</b> <small>(דברים יט, י)</small>, <b>נְקִי</b> כַפַּיִם <small>(תהלים כד, ד)</small>, <b>נְקִיִּם</b> אֲנַחְנוּ <small>(יהושע ב, יז)</small>. ונכתבו ב<b>אל"ף</b> אֲשֶׁר שָׁפְכוּ דָם <b>נָקִיא</b> <small>(יואל ד, יט)</small>, וְאַל תִּתֵּן עָלֵינוּ דָּם <b>נָקִיא</b> <small>(יונה א, יד)</small>. ובאו על דרך נחי ה<b>אל"ף</b> <b>נָשִֹיא, נָבִיא</b>. <b>והנפעל</b> <b>וְנִקָּה</b> הָאִישׁ מֵעָוֹן <small>(במדבר ה, לא)</small>, <b>וְנִקִּיתָ</b> מִשְּׁבֻעָתִי זֹאת <small>(בראשית כד, ח)</small>. <b>וְנִקָּתָה</b> לָאָרֶץ תֵּשֵׁב <small>(ישעיה ג, כו)</small>, פירוש תהיה נקיה מאנשיה ומאין יושב בה. כִּי כָל הַגֹּנֵב מִזֶּה כָּמוֹהָ<b> נִקָּה</b> <small>(זכריה ה, ג)</small>, פירוש המגלה היתה <b>כְתוּבָה פָּנִים וְאָחוֹר</b> והיה מצד האחד כתוב אלת הגנב ומצד האחר אלה הנשבע לשקר שניהם אומר <b>נִקָּה</b> שיכרת מן העולם ויהיה נקי מכל טוב. ופירוש <b>כָּמוֹהָ</b> כמו פני המגילה האחת כן פני המגילה האחרת כתובה באָלָה זו בזו. וכן כמוך כמוהם. והמקור מהקל וְאַתָּה הוּא <b>נָקֹה</b> תִּנָּקֶה <small>(ירמיה מט, יב)</small>. וְאֶת <b>הַמְּנַקִּיֹּת</b> <small>(במדבר ד, ז)</small>, וְאֵת <b>מְנַקִּיֹּתָיו</b> <small>(שמות לז, טז)</small>, מחלוקת בין רבותינו ז"ל <small>(מנחות צו ע"א)</small> יש אומרים כי ה<b>הַמְּנַקִּיֹּת</b> אלו הסניפין שהיו כמין <b>יתדות של זהב</b> ועומדין בארץ וגבוהין מעל השולחן ומפוצלין פצולין לסמוך הקנים והם הקשות <b>שלא ישברו ממשא הלחם</b>. ויש מהם שאמרו <small>(מנחות צו ע"א)</small> קשותיו אלו סניפין, ו<b>מְנַקִּיֹּתָיו</b> אלו הקנים. ולזה הדעת נקראו כן לפי שמנקין הלחם שלא יתעפש.
<h3>נקט</h3>
בשרש <b>קוט</b>.
<h3>נקם</h3>
<b>נְקֹם</b> נִקְמַת בְּנֵי יִשְׂרָאֵל <small>(במדבר לא, ב)</small>, <b>וּנְקָמַנִי</b> י"י מִמֶּךָּ <small>(שמואל א' כד, יב)</small>, <b>נֹקֵם</b> י"י לְצָרָיו <small>(נחום א, ב)</small>, עַד <b>יִקֹּם</b> גּוֹי אֹיְבָיו <small>(יהושע י, יג)</small>, לֹא <b>תִקֹּם</b> וְלֹא תִטֹּר <small>(ויקרא יט, יח)</small>. <b>והשם</b> <b>וְנָקָם</b> יָשִׁיב לְצָרָיו <small>(דברים לב, מג)</small>, <b>נְקַם</b> בְּרִית <small>(ויקרא כו, כה)</small>. ומשקל אחר <b>נְקָמָה</b>. והקבוץ אֵל<b> נְקָמוֹת</b> הוֹפִיַע <small>(תהלים צד, א)</small>. <b>והנפעל</b> <b>וְנִקַּמְתִּי</b> מֵאֹיְבַי <small>(שמואל א' יד, כד)</small>, <b>וְאִנָּקְמָה</b> מֵאוֹיְבָי <small>(ישעיה א, כד)</small>. <b>והכבד</b> [פִּעֵל] <b>וְנִקַּמְתִּי</b> דְּמֵי עֲבָדַי <small>(מלכים ב' ט, ז)</small>, <b>וְנִקַּמְתִּי</b> אֶת נִקְמָתֵךְ <small>(ירמיה נא, לו)</small> כִּי אִם <b>נִקַּמְתִּי</b> בָכֶם <small>(שופטים טו, ז)</small>, כלומר אעשה נקמה בכם. וכן בקשר ה<b>בי"ת</b> כִּי נִקְמַת י"י הִיא <b>הִנָּקְמוּ</b> בָהּ <small>(ירמיה נ, טו)</small> <b>וְנִקְּמוּ</b> בָהֶם <small>(יחזקאל כה, יב)</small>. <b>וההתפעל</b> מִפְּנֵי אוֹיֵב <b>וּמִתְנַקֵּם</b> <small>(תהלים מד, יז)</small>, כלומר שמראה עצמו בהרבותו להרע כאילו לוקח נקמה ומשלם גמול. <b>ושלא נזכר פעלו מהנוסף</b> [הָפְעַל] <b>יֻקַּם</b> קָיִן <small>(בראשית ד, כד)</small>, רוצה לומר הלקח נקמתו ממנו מההורגים אותו וכן לֹא <b>יֻקַּם</b> כִּי כַסְפּוֹ הוּא <small>(שמות כא, כא)</small>.
<h3>נקף</h3>
חַגִּים <b>יִנְקֹפוּ</b> <small>(ישעיה כט, א)</small>, כלומר יכרתו ראשם. ותרגום וַעֲרַפְתּוֹ <small>(שמות יג, יג)</small> <b>וּתְנַקְפֵיהּ</b>, הָעֲרוּפָה <small>(דברים כא, ו)</small> <b>דִנְקִיפָא</b>. <b>והשם</b> וְנִשְׁאַר בּוֹ עוֹלֵלֹת <b>כְּנֹקֶף</b> זַיִת <small>(דברים יז, ו)</small>. ומשקל אחר וְתַחַת חֲגוֹרָה <b>נִקְפָּה</b> <small>(דברים ג, כד)</small>. <b>והכבד</b> [פִּעֵל] <b>וְנִקַּף</b> סִבְכֵי הַיַּעַר בַּבַּרְזֶל <small>(ישעיה י, לד)</small>, וְאַחַר עוֹרִי <b>נִקְּפוּ</b> זֹאת <small>(איוב יט, כו)</small>, פירוש שברו ונקרו התולעים זאת. ואמר <b>זֹאת</b> על העצם. וכולם ענין שבירה וכריתה. וכן בדברי רבותינו ז"ל המנקף בראש הזית. וכן אמרו <small>(חולין ז ע"ב)</small> אין אדם נוקף אצבעו מלמטה אלא אם כן מכריזין עליו מלמעלה. וכן אמרו <small>(שם)</small> דם ניקוף מרצה כדם עולה. וּמְצוּדוֹ עָלַי <b>הִקִּיף</b> <small>(איוב יט, ו)</small>, כִּי <b>הִקִּיפוּ</b> יְמֵי הַמִּשְׁתֶּה <small>(איוב א, ה)</small> כבר כתבנום בשרש <b>יָקַף</b>.
<h3>נקר</h3>
<b>בִּנְקוֹר</b> לָכֶם כָּל עֵין יָמִין <small>(שמואל א יא, ב)</small>,<b> יִקְּרוּהָ</b> עֹרְבֵי נַחַל <small>(משלי ל, יז)</small>. <b>והכבד</b> [פִּעֵל] לַיְלָה עֲצָמַי <b>נִקַּר</b> מֵעָלָי <small>(איוב ל, יז)</small>, הַעֵינֵי הָאֲנָשִׁים הָהֵם <b>תְּנַקֵּר</b> <small>(במדבר טז, יד)</small>, <b>וַיְנַקְּרוּ</b> אֶת עֵינָיו <small>(שופטים טז, כא)</small>.<b> ושלא נזכר פעלו ממנו</b> [פֻּעַל] וְאֶל מַקֶּבֶת בּוֹר <b>נֻקַּרְתֶּם</b> <small>(ישעיה נא, א)</small>. <b>והשם</b> וְשַׂמְתִּיךָ <b>בְּנִקְרַת</b> הַצּוּר <small>(שמות לג, כב)</small>. והקבוץ לָבוֹא <b>בְּנִקְרוֹת</b> הַצֻּרִים <small>(ישעיה ב, כא)</small>. והוא המקום המנוקר בצור כמערה וכיוצא בה. וכן אמר התרגום <b>בִמְעָרַת טִנָרַיָא</b>. וענין הנקור ידוע.
<h3>נקשׁ</h3>
בְּפֹעַל כַּפָּיו<b> נוֹקֵשׁ</b> רָשָׁע <small>(תהלים ט, יז)</small>, פירוש הקדוש ברוך הוא מאבד הרשע בפועל כפיו, ופועל כפיו הוא המוקש לו על דרך וַיִּפֹּל בְּשַׁחַת יִפְעָל <small>(תהלים ז, טז)</small>, כי <b>נָקַשׁ</b> ו<b>יָקַשׁ</b> ענין אחד. <b>והנפעל</b> פֶּן <b>תִּנָּקֵשׁ</b> אַחֲרֵיהֶם <small>(דברים יב, ל)</small>, כמו פן <b>תִּוָּקֵשׁ</b>. <b>והכבד</b> [פִּעֵל] <b>וַיְנַקְשׁוּ</b> מְבַקְשֵׁי נַפְשִׁי <small>(תהלים לח, יג)</small>, כלומר שמו מוקש. <b>יְנַקֵּשׁ</b> נוֹשֶׁה לְכָל אֲשֶׁר לוֹ <small>(תהלים קט, יא)</small>, כלומר ישים מוקש ויקח כל אשר לו. <b>וההתפעל</b> <b>מִתְנַקֵּשׁ</b> בְּנַפְשִׁי לַהֲמִיתֵנִי <small>(שמואל א' כח, ט)</small>, פירוש כי הוא מסבב ומתחכם להיותו קשור ונוקש בנפשו ולשום מוקש בנפשי להמיתני. ואף על פי שהוא פועל שמהו פעול מרוב רגילות והתמדת המוקש והלכידה במחשבתו כמו שכתבנו במלת הַנִּדְבָּרִים בְּךָ <small>(יחזקאל לג, ל)</small>, כי ברוב התמדת הדבור יקראו בלשון פעולים ואף על פי שהם פועלים. וכן <b>מִתְדַּפְּקִים</b> עַל הַדָּלֶת <small>(שופטים יט, כב)</small>.
<h3>נרד</h3>
<b>נֵרְדְּ</b> וְכַרְכֹּם <small>(שיר השירים ד, יד)</small>, בצרי ה<b>נו"ן</b>. <b>נִרְדִּי</b> נָתַן רֵיחוֹ <small>(שיר השירים א, יב)</small>, בחירק ה<b>נו"ן</b>. והקבוץ כְּפָרִים עִם <b>נְרָדִים</b> <small>(שיר השירים ד, יג)</small>. וכתב רבי יונה כי נאמר בו כי הוא הורד ויש אומרים כי הוא המושקו. ורבי אברהם אבן עזרא ז"ל פירש כי הוא בושם דומה לכרכום.
<h3>נשׁשׁ</h3>
כִּי <b>נַשַּׁנִי</b> אֱלֹהִים <small>(בראשית מא, נא)</small>, ענינו שכחני.
<h3>נשֹא</h3>
וְלֹא <b>נָשָׂא</b> אֹתָם הָאָרֶץ <small>(בראשית יג, ו)</small>, פירושו ולא סבל.<b> וּנְשָׂאתֶם</b> אֶת אֲבִיכֶם <small>(בראשית מה, יט)</small>, כַּאֲשֶׁר יוּכְלוּן <b>שְׂאֵת</b> <small>(בראשית מד, א)</small>, <b>בִּשְׂאֵת</b> אֹתוֹ <small>(שמות כז, ז)</small>, דַּע <b>שְׂאֵתִי</b> עָלֶיךָ חֶרְפָּה <small>(ירמיה טו, טו)</small>, <b>שָׂאוּנִי</b> וְאָנֹכִי אֲדַבֵּר <small>(איוב כא, ג)</small>, כלומר סבלו כובד מלי עליכם אף על פי שקשה עליכם והניחוני לדבר. וּגְמַלֵּיהֶם <b>נֹשְׂאִים</b> <small>(בראשית לז, כה)</small>, <b>נֹשְׂאֵת</b> זָהָב וָכֶסֶף <small>(מלכים א' י, כב)</small>, בהראות ה<b>אל"ף</b> בתנועה. <b>נְשֻׂאֹתֵיכֶם</b> עֲמוּסוֹת <small>(ישעיה מו, א)</small>, <b>הַנְּשֻׂאִים</b> מִנִּי רָחַם <small>(ישעיה טו, ג)</small>, <b>וּנְשָׂאתֶם</b> אֵת סִכּוּת מַלְכְּכֶם <small>(עמוס ה, כו)</small>, וַחֲטָאֵי גִלּוּלֵיכֶן <b>תִּשֶּׂאינָה</b> <small>(יחזקאל כג, מט)</small>, בהראות ה<b>אל"ף</b> בקריאה. [בספרים מדוייקים כ"י וגם בספרי הדפוס ה<b>שי"ן</b> בסגול וה<b>אל"ף יו"ד</b> נחות. ו<b>רד"ק</b> בפירושו כתב ומלת <b>תשׁאינה</b> בתנועת ה<b>אל"ף</b> בסגול וה<b>יו"ד</b> למשך נראה שהוא קורא <b>תִּשְֹאֶינָה</b>, וכן כתב בשרשים. מנחת שי.] <b>והנפעל</b> <b>נָשׂוֹא יִנָּשׂוּא</b> <small>(ירמיה י, ה)</small>, ומשפטו <b>יִנָּשְֹאוּ</b>. וכן<b> נָשֻׂא</b> לַשָּׁוְא עָרֶיךָ <small>(תהלים קלט, כ)</small>, משפטו <b>נָשְֹאוּ</b>. וכבר כתבנו דקדוקו בחלק הדקדוק<b>. והשם</b> וַיְנַצְּלוּ לָהֶם לְאֵין<b> מַשָּׂא</b> <small>(דברי הימים ב' כ, כה)</small>, <b>מַשָּׂא</b> לַעֲיֵפָה <small>(ישעיה מו, א)</small>, <b>מַשָּׂא</b> בְנֵי קְהָת <small>(במדבר ד, טו)</small>. וב<b>ה"א</b> הנקבה וְכֹבֶד <b>מַשָּׂאָה</b> <small>(ישעיה ל, כז)</small>. ואשר הוא פעל יוצא לשלישי לֹא חֲמוֹר אֶחָד מֵהֶם <b>נָשָׂאתִי</b> <small>(במדבר טז, טו)</small>, כלומר לא נתתי עליו משא. <b>והפעל הדגוש</b> [פִּעֵל] <b>וְנִשָּׂא</b> אֶתְכֶם בְּצִנּוֹת <small>(עמוס ד, ב)</small>. כלם והדומים להם כענין הטעינה והמשא ידוע. וכל הענינים הנכנסים בשרש הזה כלם נכנסים בענין אחד הנשיאה והנטילה, וקל הוא להפריש מעט ביניהם כל אחר לפי מקומו, ולפיכך אין צריך להזכיר כל הענינים בפני עצמם. <b>שְׂאִי</b> בְנֵךְ <small>(מלכים ב' ד, לו)</small>,<b> שָׂא</b> נָא כֵלֶיךָ <small>(בראשית כז, ג)</small>, <b>נֹשֵׂאת</b> חֵן בְּעֵינֵי כָּל רֹאֶיהָ <small>(אסתר ב, טו)</small>, בנוח ה<b>אל"ף</b>. לֹא <b>תִשָּׂא</b> שֵׁמַע שָׁוְא <small>(שמות כג, א)</small> לֹא <b>תִשָּׂא</b> אֶת שֵׁם י"י אֱלֹהֶיךָ לַשָּׁוְא <small>(שמות כ, ז)</small>. <b>יִשָּׂא</b> בַיּוֹם הַהוּא לֵאמֹר לֹא אֶהְיֶה חֹבֵשׁ <small>(ישעיה ג, ז)</small>, פירוש ישא השם בשבועה. כֹּל אֲשֶׁר <b>נְשָׂאוֹ</b> לִבּוֹ <small>(שמות לו, ב)</small> <b> וּנְשָׂאֲךָ</b> לִבֶּךָ <small>(מלכים ב' יד, י)</small> <b>וַיִּשָּׂא</b> מְשָׁלוֹ <small>(במדבר כג, ז)</small>, נשא בפיו זה המשל. <b>יִשָּׂא</b> מִדַּבְּרֹתֶיךָ <small>(דברים לג, ג)</small>, פירוש <b>מִדַּבְּרֹתֶיךָ</b> שצוית לו ישא תמיד בפיו ואומר תורה צוה לנו משה. <b>וָאֶשָּׂא</b> אֶת הַיַּיִן וָאֶתְּנָה לַמֶּלֶךְ <small>(נחמיה ב, א)</small>, <b>וַיִּשָּׂא</b> מַשְׂאֹת <small>(בראשית מג, לד)</small>, <b>יִשָּׂא</b> בְרָכָה מֵאֵת י"י <small>(תהלים כד, ה)</small>, <b>מַשְׂאַת</b> כַּפַּי מִנְחַת עָרֶב <small>(תהלים קמא, ב)</small>, <b>וְנָשָׂא</b> עָנָף וְעָשָׂה פֶרִי <small>(יחזקאל יז, כג)</small>, כִּי עֵץ <b>נָשָׂא</b> פִרְיוֹ <small>(יואל ב, כב)</small>, <b>וַיִּשָּׂא</b> עֵינָיו וַיַּרְא <small>(בראשית יח, ב)</small>, <b>וַיִּשָּׂא</b> יַעֲקֹב רַגְלָיו <small>(בראשית כט, א)</small>, <b>וַתִּשֶּׂנָה</b> קוֹלָן וַתִּבְכֶּינָה עוֹד <small>(רות א, יד)</small>, <b>וְתִשֶּׂנָה</b> עָלֵינוּ נֶהִי <small>(ירמיה ט, יז)</small>, בהעלם ה<b>אל"ף</b> מן הכתב. <b>וַיִּשָּׂא</b> עֵשָׂו קֹלוֹ וַיֵּבְךְּ <small>(בראשית כז, לח)</small>. <b>יִשְׂאוּ</b> כְּתֹף וְכִנּוֹר <small>(איוב כא, יב)</small>, פירוש ישאו קולם כקול תוף וכנור. או כמו שנושאין קולם החולילים עם התוף והכנור. <b>וְנָשָׂאתָ</b> תְפִלָּה <small>(ישעיה לז, ד)</small>, פירוש תשא התפלה לשם או חשא קויל בחפלה או כפים. וכן<b> יִשְׂאוּ</b> מִדְבָּר וְעָרָיו <small>(ישעיה מב, יא)</small>, פירוש ישאו קול. וְאֵלָיו הוּא <b>נֹשֵׂא</b> אֶת נַפְשׁוֹ <small>(דברים כד, טו)</small>, אֶת מַחְמַד עֵינֵיהֶם וְאֶת <b>מַשָּׂא</b> נַפְשָׁם <small>(יחזקאל כד, כה)</small>, פירושו לפניו בניהם ובנותיהם שהם מחמד עיניהם ואליהם הם נושאים את נפשם. <b>בְּנָשְׂאִי</b> יָדַי אֶל דְּבִיר קָדְשֶׁךָ <small>(תהלים כח, ב)</small>. ובא ה<b>אל"ף</b> בהעלם כבעלי ה<b>ה"א</b> <b>וְנָשׂוּ</b> אֶת כְּלִמָּתָם <small>(יחזקאל לט, כו)</small>. <b>הֲנִסָּה</b> דָבָר אֵלֶיךָ תִלְאֶה <small>(איוב ד, ב)</small>, בחלוף <b>שי"ן</b> ב<b>סמ"ך</b> ו<b>אל"ף</b> ב<b>ה"א</b>. וכבר כתבנו אותו בשרש<b> נָסָה</b>.<b> וּבִשְׂאֵת</b> הַכְּרוּבִים אֶת כַּנְפֵיהֶם <small>(יחזקאל י, טז)</small>. <b>בְּשׂוֹא</b> גַלָּיו אַתָּה תְשַׁבְּחֵם <small>(תהלים פט, י)</small>, כלומר בהתרומם גליו אתה תשקיטם. <b>ותאר</b> לגדול<b> וְנָשִׂיא</b> בְעַמְּךָ לֹא תָאֹר <small>(שמות כב, כז)</small>, וְכִי יַעֲשֶׂה <b>הַנָּשִׂיא</b> נְדָבָה <small>(יחזקאל מו, יב)</small>, שְׁנֵים עָשָׂר <b>נְשִׂיאִם</b> <small>(בראשית יז, כ)</small>. והעננים להתרוממם יקראו נשיאים מַעֲלֶה <b>נְשִׂאִים</b> <small>(תהלים קלה, ז)</small>, <b>נְשִׂיאִים</b> וְרוּחַ וְגֶשֶׁם אָיִן <small>(משלי כה, יד)</small>. <b>והשם</b> בנפול ה<b>נו"ן</b> אִם יַעֲלֶה לַשָּׁמַיִם <b>שִׂיאוֹ</b> <small>(איוב כ, ו)</small>, פירוש גדולתו ורוממותו. <b>יִשָּׂא</b> פַרְעֹה אֶת רֹאשְׁךָ מֵעָלֶיךָ <small>(בראשית מ, יט)</small>, כִּי <b>תִשָּׂא</b> אֶת רֹאשׁ בְּנֵי יִשְׂרָאֵל <small>(שמות ל, יא)</small>, וְאֶת רֹאשָׁם לֹא <b>תִשָּׂא</b> <small>(במדבר א, מט)</small>, <b>נָשָׂא</b> יָדוֹ בַּמֶּלֶךְ <small>(שמואל ב' כ, כא)</small>. כִּי <b>נָשׂא אֶשָּׂא</b> לָהֶם <small>(הושע א, ו)</small>, פירוש אשא להם האויב. ויונתן תרגם <b>אִם יְתוּבוּן מִשְׁבַק אֶשְׁבּוֹק לְהוֹן</b>. וְחֶרְפָּה לֹא <b>נָשָׂא</b> עַל קְרֹבוֹ <small>(תהלים טו, ג)</small>, לא הטיל עליו שום דבר חרפה. נְסָה עלינו אור פניך י"י <small>(תהלים ד, ז)</small>, בחילוף <b>שֹי"ן</b> ב<b>סמ"ך</b> ו<b>אל"ף</b> ב<b>ה"א</b>. הלא שְֹאֵתוֹ תבעת אתכם <small>(איוב יג, יא)</small>, וּמִשְֹּאֵתוֹ לא אוכל <small>(איוב לא, כג)</small>, אך מִשְֹּאֵתוֹ יעצו להדיח <small>(תהלים סב, ה)</small>. ובנוח ה<b>אל"ף</b> ונעלמה מן המכתב מְשֵֹתוֹ יגורו אילים <small>(איוב מא, יז)</small>, גדולתו ורוממותו. ומזה פירשו יֶתֶר <b>שְׂאֵת</b> <small>(בראשית מט, ג)</small>, כלומר יתרון הגדולה והתוקף היה ראוי לך לולי שעלית משכבי אביך. וְאִם <b>תִּשְׂאוּ</b> מִבְּנֹתֵיהֶם לִבְנֵיכֶם <small>(נחמיה יג, כה)</small>, כלומר אם תקחו, וְלֹא הָיוּ לוֹ בָּנִים כִּי אִם בָּנוֹת <b>וַיִּשָּׂאוּם</b> בְּנֵי קִישׁ אֲחֵיהֶם <small>(דברי הימים א' כג, כב)</small> כלומר ויקחום לנשים. <b>וַיִּשְׂאוּ</b> לָהֶם נָשִׁים מֹאֲבִיּוֹת <small>(רות א, ד)</small>, וּבָתִּים <b>וְנָשָׂאוּ</b> <small>(מיכה ב, ב)</small>. ולקחו, וקרוב ענין הנשוא לענין הלקיחה. וכן <b>יִשָּׂא</b> בְרָכָה מֵאֵת י"י <small>(תהלים כד, ה)</small>, יקח. וכן במשנה בתולה נשאת <small>(כתובות פרק ראשון משנה א. דף ב ע"א)</small>. וכן נשתמשו בנטילה שהיא הנשיאה בענין הלקיחה טול חפץ זה, טול אתה יין נסך ואני פירות <small>(דמאי פרק ששי משנה י, דף יח ע"א)</small>. <b>נָשָׂא</b> עָלָיו אֶת הַמַּשָּׂא הַזֶּה <small>(מלכים ב' ט, כה)</small>, הִנֵּה <b>נָשָׂאתִי</b> פָנֶיךָ <small>(בראשית יט, כא)</small>, לֹא <b>יִשָּׂא</b> פְּנֵי כָל כֹּפֶר <small>(משלי ו, לה)</small> אוּלַי <b>יִשָּׂא</b> פָנָי <small>(בראשית לב, כא)</small>, לוּלֵי פְּנֵי יְהוֹשָׁפָט מֶלֶךְ יְהוּדָה אֲנִי <b>נֹשֵׂא</b> <small>(מלכים ב' ג, יד)</small>, <b>וְנֹשְׂאִים</b> פָּנִים בַּתּוֹרָה <small>(מלאכי ב, ט)</small>, כלומר נושאים פני הגדולים בתורה ואינכם מוכיחים אותם בעברם על דברי תורה. ויש מפרשים כי <b>אֵינְכֶם</b> שזכר עומד במקום שנים כלומר אינכם נושאים פנים בתורה אבל אתם מחללים אותה. <b>והשם</b> כִּי אֵין עִם י"י אֱלֹהֵינוּ עַוְלָה <b>וּמַשֹּׂא</b> פָנִים וּמִקַּח שֹׁחַד <small>(דברי הימים ב' יט, ז)</small>, כי החוטא והמתבייש נופלים פניו כמו שאמר וְלָמָּה נָפְלוּ פָנֶיךָ <small>(בראשית ד, ו)</small>, והמסביר לו פנים כאילו נושא פניו שנפלו. וכן וְלֹא <b>יִשָּׂא</b> אֱלֹהִים נֶפֶשׁ <small>(שמואל ב' יד, יד)</small>, כלומר לא ישא פני נפש שימלטנה מן המיתה. וכן בענין המחילה והסליחה <b>שָׂא</b> נָא חַטָּאתִי <small>(שמות י, יז)</small>, <b>שָׂא</b> נָא פֶּשַׁע אַחֶיךָ <small>(בראשית נ, יז)</small>, <b>וְנָשָׂאתִי</b> לְכָל הַמָּקוֹם בַּעֲבוּרָם <small>(בראשית יח, כו)</small>. הֲלוֹא אִם תֵּיטִיב <b>שְׂאֵת</b> <small>(בראשית ד, ז)</small>, כלומר אם תיטיב מעשיך יהיה לך כפרה. וכן פירש אדוני אבי ז"ל מזה יֶתֶר <b>שְׂאֵת</b> <small>(בראשית מט, ג)</small>. והיא תפילה לאל יתברך שיגביר הכפרה על העון. וזו הוא הברכה שברכו. <b>שָׂא</b> נָא לְפֶשַׁע עַבְדֵי אֱלֹהֵי אָבִיךָ <small>(בראשית נ, יז)</small>, אַשְׁרֵי <b>נְשׂוּי</b> פֶּשַׁע <small>(תהלים לב, א)</small>. ובא על דרך בעלי ה<b>ה"א</b>. וסליחת הפשע היא נשיאתו ונטילתו מעל האדם. <b>והנפעל</b> <b>וְנִשָּׂא</b> כָּל אֲשֶׁר בְּבֵיתֶךָ <small>(ישעיה לט, ו)</small>,<b> וְנִשָּׂא</b> בָם אֶת הַשֻּׁלְחָן <small>(שמות כה, כח)</small>, <b>נִשֵּׂאת נִשָּׂא</b> לָנוּ <small>(שמואל ב' יט, מג)</small>. נשאת תאר לתשורה הנשאת, אבל <b>נִשָֹּא</b> לנו מהכבד. ואפשר שיהיה גם כן <b>נִשֵֹּאת</b> שם מן הכבד בפלס יֹשְׁבוֹת עַל מִלֵּאת <small>(שיר השירים ה, יב)</small>. ושם התשורה במשקל אחר וַתֵּצֵא אַחֲרָיו <b>מַשְׂאַת</b> הַמֶּלֶךְ <small>(שמואל ב' יא, ח)</small> בפתח. ובצרי אֲרֻחָה <b>וּמַשְׂאֵת</b> וישׁלחהו <small>(ירמיה מ, ה)</small> והקבוץ <b>וַיִּשָּׂא מַשְׂאֹת</b> <small>(בראשית מג, לד)</small> וכן התרומה לאל יתברך אֶת <b>מַשְׂאַת</b> מֹשֶׁה <small>(דברי הימים ב' כד, ו)</small> וְאֶת רֵאשִׁית<b> מַשְׂאוֹתֵיכֶם</b> <small>(יחזקאל כ, מ)</small> וכן חִירָם מֶלֶךְ צֹר <b>נִשָּׂא</b> אֶת שְׁלמֹה בַּעֲצֵי אֲרָזִים <small>(מלכים א' ט, יא)</small> מהכבד. ובאו <b>נִשָֹּא</b> לנו, <b>נִשָֹּא</b> את שלמה, בקמץ כדרך בעלי ה<b>ה"א</b>. וכן<b> דִּכָּא</b> לָאָרֶץ חַיָּתִי <small>(תהלים קמג, ג)</small> ופירוש <b>נִשָֹּא</b> את שלמה נשא אותו וסבל אותו וכלכלו באלה הדברים. <b>והנפעל</b> עוד הָרָמִים <b>וְהַנִּשָּׂאִים</b> <small>(ישעיה ב, יג)</small> וְעַל כָּל גִּבְעָה <b>נִשָּׂאָה</b> <small>(ישעיה ל, כה)</small> <b>וההתפעל</b> <b>מִתְנַשֵּׂא</b> לֵאמֹר <small>(מלכים א' א, ה)</small>, <b>וְתִנַּשֵּׂא</b> מַלְכֻתוֹ <small>(במדבר כד, ז)</small>, <b>יִנַּשְּׂאוּ</b> לְהַעֲמִיד חָזוֹן <small>(דניאל יא, יד)</small>, <b>וַיִּנַּשֵּׂא</b> לְעֵינֵי כָל הַגּוֹיִם <small>(דברי הימים ב' לב, כג)</small>. <b>והפעל הכבד עוד</b> [פִּעֵל] וְכִי <b>נִשֵּׂא</b> מַמְלַכְתּוֹ <small>(שמואל ב' ה, יב)</small>, בצרי.<b> מְנַשְּׂאִים</b> אֶת הַיְּהוּדִים <small>(אסתר ט, ג)</small>, וַיְנַטְּלֵם <b>וַיְנַשְּׂאֵם</b> <small>(ישעיה סג, ט)</small>,<b> יְנַשְּׂאוּהוּ</b> אַנְשֵׁי מְקֹמוֹ <small>(עזרא א, ד)</small>. ובענין הנבואה <b>נָשָׂא</b> עָלָיו אֶת <b>הַמַּשָּׂא</b> הַזֶּה <small>(מלכים ב' ט, כה)</small>, <b>מַשָּׂא</b> מִצְרָיִם <small>(ישעיה יט, א)</small>, <b>הַמַּשָּׂא</b> אֲשֶׁר חָזָה <small>(חבקוק א, א)</small>, <b>מַשָּׂא</b> אֲשֶׁר יִסְּרַתּוּ אִמּוֹ <small>(משלי ל, א)</small>, <b>מַשְׂאוֹת</b> שָׁוְא וּמַדּוּחִים <small>(איכה ב, יד)</small>. נקראת הנבואה <b>מַשָֹּא</b> שהיא נשאת בפי האדם. וכן היו אומרים ישראיל לירמיהו מַה <b>מַשָּׂא</b> י"י <small>(ירמיה כג, לג)</small>, ענין הפסוקים ההם, כי הם כשהיו שואלים לנביא מַה מַשָּׂא י"י לא היה דעתם לנבואה אלא ללשון כובד ומשא כמו <b>מַשָּׂא</b> בְנֵי קְהָת <small>(במדבר ד, טו)</small>, כי היה דבר י"י להם למשא כבד. ויודע הנסתרות גלה מחשבתם לנביא, לפיכך אמר כִּי <b>הַמַּשָּׂא</b> יִהְיֶה לְאִישׁ דְּבָרוֹ <small>(ירמיה כג, לו)</small>, כלומר דברו של אדם יהיה משא כי הדבר נשא בפיו לפיכך נקראת הנבואה <b>מַּשָֹּא</b> ואתם תהפכו דברי אלהים ותהיה כונתכם בו לשון כבדות.<b> והפעל הכבד</b> <b>עוד</b> [הִפְעִיל] <b>וְהִשִּׂיאוּ</b> אוֹתָם עֲוֹן אַשְׁמָה <small>(ויקרא כב, טז)</small>. והוא <b>יוצא לשלישי</b> <b>וְהִשִּׂיאוּ</b> כָל יִשְׂרָאֵל אֶל הָעִיר הַהִיא חֲבָלִים <small>(שמואל ב' יז, יג)</small>. <b>והשם</b> בענין ה<b>מקור</b> <b>לְמַשְׂאוֹת</b> אוֹתָהּ מִשָּׁרָשֶׁיהָ <small>(יחזקאל יז, ט)</small>, כלומר להשיא אותה ולעקור אותה משרשיה. וענין אחר <b>וַיִּשָּׂאֵם</b> דָּוִד וַאֲנָשָׁיו <small>(שמואל ב' ה, כא)</small>, פירוש וישרפם. וכן <b>וְהַמַּשְׂאֵת</b> הֵחֵלָּה <small>(שופטים כ, מ)</small>, וְעַל בֵּית הַכֶּרֶם שְׂאוּ <b>מַשְׂאֵת</b> <small>(ירמיה ו, א)</small>. וכן כִּמְעַט <b>יִשָּׂאֵנִי</b> עֹשֵׂנִי <small>(איוב לב, כב)</small>. ואשר הוא <b>פעל עומד</b> <b>וַתִּשָּׂא</b> הָאָרֶץ מִפָּנָיו <small>(נחום א, ה)</small>, וכן <b>יִשָּׂא</b> בְשִׂיחִי מִשְׁכָּבִי <small>(איוב ז, יג)</small>. ויתכן שנקראת השרפה כן לענין הלהב הנשא למעלה. וכן במשנה <small>(ראש השנה פרק שני משנה ב. דף כב ע"ב)</small> משיאין משואות. ואפשר שיהיה <b>שְׂאֵת</b> אוֹ סַפַּחַת <small>(ויקרא יג, ב)</small>, <b>שְׂאֵת</b> הַמִּכְוָה הִוא <small>(ויקרא יג, כח)</small>, מענין זה ענין שרפה, כמו שאמר צרבת המכוה היא <small>(שם)</small>, שהיא ענין שרפה. והנכון להיות מהענין הראשון לשון הגבהה. וכן פירשו רבותינו ז"ל בסיפרא <small>(פרשת תזריע עמוד קיט, פרק א)</small> שאת זו שאת בהרת זו בהרת ספחת שני לבהרת מראה עמוק שני לשאת. מה לשון שאת? מוגבהת כמראה צל שהם גבוהים ממראה החמה. מה לשון עמוקה עמוקה כמראה החמה שהם עמוקים ממראה הצל. מה לשון ספחת? טפילה, שנאמר סְפָחֵנִי נא אל אחת הכהנות לאכל פת לחם <small>(שמואל א' ב, לו)</small>.
<h3>נשׁא</h3>
<b>הנפעל</b> מזה<b> נִשְּׁאוּ</b> שָׂרֵי נֹף <small>(ישעיה יט, יג)</small>. <b>והכבד</b> [הִפְעִיל] הַנָּחָשׁ <b>הִשִּׁיאַנִי</b> <small>(בראשית ג, יג)</small>, <b>הִשִּׁיאוּךָ</b> יָכְלוּ לְךָ <small>(עבדיה א, ז)</small>, אַל <b>תַּשִּׁאוּ</b> נַפְשֹׁתֵיכֶם <small>(ירמיה לז, ט)</small>, אָכֵן <b>הַשֵּׁא</b> הִשֵּׁאתָ לָעָם הַזֶּה <small>(ירמיה ד, י)</small>, אַל <b>יַשִּׁיא</b> לָכֶם חִזְקִיָּהוּ <small>(מלכים ב' יח, כט)</small>. כולם והדומים להם ענין ההסתה והפתוי. וענין אחר <b>לַהְשׁוֹת</b> גַּלִּים נִצִּים <small>(מלכים ב' יט, כה)</small>, בפתח ה<b>ה"א</b> וה<b>שי"ן</b> דגושה. ויש ספרים מדויקים נקוד בהם <b>לַהֲשּׁוֹת</b> ה<b>למ"ד</b> פחותה וה<b>ה"א</b> נחה על משקל <b>לַעֲשֹוֹת</b>. ולזאת הקריאה יהיה משרש <b>שָׁאָה</b> ומשפטו <b>לְהַשְׁאוֹת</b> כאשר כתוב במקומו בספר ישעיה <small>(לז, כו)</small>. <b>והשם</b> <b>הַשֵּׁאת</b> וְהַשָּׁבֶר <small>(איכה ג, מז)</small>. ומשקל אחר הרימה פעמיך לְמַשֻּׁאוֹת <small>(תהלים עד, ג)</small>, הִפַּלְתָּם <b>לְמַשּׁוּאוֹת</b> <small>(תהלים עג, יח)</small>. ומשקל אחר תִּכַּסֶּה שִׂנְאָה <b>בְּמַשָּׁאוֹן</b> <small>(משלי כו, כו)</small>. ענין חרבה ושממה.
<h3>נשׁב</h3>
כִּי רוּחַ י"י <b>נָשְׁבָה</b> בּוֹ <small>(ישעיה מ, ז)</small>. <b>והכבד</b> [הִפְעִיל] <b>יַשֵּׁב</b> רוּחוֹ יִזְּלוּ מָיִם <small>(תהלים קמז, יח)</small>, <b>וַיַּשֵּׁב</b> אֹתָם אַבְרָם <small>(בראשית טו, יא)</small>. ענין ההפרחה והריחוף.
<h3>נשֹג</h3>
אוֹ <b>הִשִּׂיגָה</b> יָדוֹ <small>(ויקרא כה, מט)</small>, וְלֹא<b> הִשִּׂיגוּ</b> אֶת יְמֵי שְׁנֵי חַיֵּי אֲבֹתַי <small>(בראשית מז, ט)</small>, פֶּן יְמַהֵר <b>וְהִשִּׂגָנוּ</b> <small>(שמואל ב' טו, יד)</small>,<b> וְהִשִּׂיגוֹ</b> כִּי יִרְבֶּה הַדֶּרֶךְ <small>(דברים יט, ז)</small>, <b>וְהִשַּׂגְתָּם</b> וְאָמַרְתָּ אֲלֵהֶם <small>(בראשית מד, ד)</small>, כִּי <b>הַשֵּׂג תַּשִּׂיג</b> <small>(שמואל א' ל, ח)</small>, וְאֵין <b>מַשִּׂיג</b> יָדוֹ אֶל פִּיו <small>(שם א' יד, כו)</small>, כלם ענין ההדבקה וההגעה. <b>והשם</b> כִּי שִׂיחַ וְכִי <b>שִׂיג</b> לוֹ <small>(מלכים א' יח, כז)</small>, כלומר ענין יש לו עם אחר או השגות אויביו במלחמה. <b>שִֹיג</b> שם בחסרון ה<b>נו"ן</b> כמו <b>שִֹיא</b> אִם יַעֲלֶה לַשָּׁמַיִם שִׂיאוֹ <small>(איוב כ, ו)</small>. וכמוהם ואף על פי שנכתב ב<b>סמ"ך</b> <b>וְתַסֵּג</b> וְלֹא תַפְלִיט <small>(מיכה ו, יד)</small>, כלומר הגיע להריון ולא תפליט אותו רק הפיל אותו.
<h3>נשׁה</h3>
<b>נָשִׁיתִי</b> טוֹבָה <small>(איכה ג, יז)</small>. ובא המקור ב<b>אל"ף וְנָשִׁיתִי</b> אֶתְכֶם <b>נָשֹׁא</b> <small>(ירמיה כג, לט)</small>. צוּר יְלָדְךָ <b>תֶּשִׁי</b> <small>(דברים לב, יח)</small>, ה<b>יו"ד</b> במקום <b>ה"א למ"ד</b> הפעל ומשפטו <b>תִּשֶּׁה</b> ועקרו <b>תִּנְשֶׁה</b>. <b>והנפעל</b> יִשְׂרָאֵל לֹא <b>תִנָּשֵׁנִי</b> <small>(ישעיה מד, כא)</small>, פירוש לא תנשה ממני. ומהענין הזה בְּאֶרֶץ<b> נְשִׁיָּה</b> <small>(תהלים פח, יג)</small>. והיא מקום המתים כי הם נשכחים. <b>והפעל הכבד</b> [פִּעֵל] כִּי <b>הִשָּׁהּ</b> אֱלוֹהַּ חָכְמָה <small>(איוב לט, יז)</small>, כִּי <b>יַשֶּׁה</b> לְךָ אֱלוֹהַ מֵעֲוֹנֶךָ <small>(איוב יא, ו)</small>. וכבר כתבנו כִּי <b>נַשַּׁנִי</b> אֱלֹהִים <small>(בראשית מא, נא)</small>, בשרש <b>נָשַׁשׁ</b>. ויש אומרים שהוא מזה השרש מהדגוש, והפתח תחת חירק. וענין אחר לֹא <b>נָשִׁיתִי</b> וְלֹא <b>נָשׁוּ</b> בִי <small>(ירמיה טו, י)</small>, פירוש לא נשיתי מהם ולא נשו בי. והוא כפל דבר, וענין הכפל שלא בקשתי אני מהם וגם הם לא נתנוהו לי מעצמם. או לא נשיתי אני בהם והם לא נשו בי, כי המלוה הוא קשור ב<b>בי"ת</b> והלוה בלא <b>בי"ת</b>. וכן <b>כַּנֹּשֶׁה</b> כַּאֲשֶׁר <b>נֹשֶׁא</b> בוֹ <small>(ישעיה כד, ב)</small>, <b>וְנָשָׁא</b> בוֹ אָלָה לְהַאֲלֹתוֹ <small>(מלכים א' ח, לא)</small>, ונכתבו כאשר <b>נֹשֶׁא</b> בו <b>וְנָשָׁא</b> בו ב<b>אל"ף</b> במקום <b>ה"א</b>. ובא בלא קשר ה<b>בי"ת</b> וְכָל אִישׁ אֲשֶׁר לוֹ <b>נֹשֶׁא</b> <small>(שמואל א' כב, ב)</small>. והוא ב<b>אל"ף</b> ובסגול. ואף על פי שתבא המלה למלוה פעמים בלא קשר ה<b>בי"ת</b> הוא חסר הקשר והענין מורה עליו כמו <b>וְהַנֹּשֶׁה</b> בָּא לָקַחַת <small>(מלכים ב' ד, א)</small>, אוֹ מִי <b>מִנּוֹשַׁי</b> <small>(ישעיה נ, א)</small>, פירוש מנושים בי. ואיננו רחוק שיקרא נושה הלוה והמלוה, כי הקשר מפריד ביניהם וכשחסר הקשר הענין מורה. וכן שובר יקרא הקונה והמוכר והקשר והענין מפריד ביניהם. וענין <b>כַּנֹּשֶׁה כַּאֲשֶׁר נֹשֶׁא בוֹ</b>, אחר שזכר<b> כַּמַּלְוֶה כַּלּוֶֹה</b> <small>(ישעיה כד, ב)</small>, לפי שהאחד רוצה בו משאת כסף והאחד משאת אוכל. ולדעת התרגום <b>התאר</b> מזה <b>נָשָׁה, נָשִׁים</b> שתרגם וְנָשִׁים מָשְׁלוּ בוֹ <small>(ישעיה ג, יב)</small>, <b>וּכְמָרי חוֹבָא שַׁלִיטוּ בֵּיהּ</b>. <b>והפעל הכבד</b> [הִפְעִיל] כִּי <b>תַשֶּׁה</b> בְרֵעֲךָ מַשַּׁאת מְאוּמָה <small>(דברים כד, י)</small>. ויש לפרש מזה כִּי <b>יַשֶּׁה</b> לְךָ אֱלוֹהַ מֵעֲוֹנֶךָ <small>(איוב יא, ו)</small>, כלומר שיחייבך אלות מעונך. וכן פירוש <b>וְנָשָׁא</b> בוֹ אָלָה <small>(מלכים א' ח, לא)</small>, יחייבנו השופט שבועה. לֹא <b>יַשִּׁא</b> אוֹיֵב בּוֹ <small>(תהלים פט, כג)</small>, נכתב ונקרא כבעלי ה<b>אל"ף</b> כלומר לא יהיה לו כנושה שיקח ממונו. וכן יַשִּׁי מות <small>(תהלים נה, טז)</small>, כלומר שיהיה המות להם כנושה שיקחם. והוא בחסרון <b>אל"ף</b> כמו אַל <b>יָנִי</b> רֹאשִׁי <small>(תהלים קמא, ה)</small>, וי"י חָפֵץ דַּכְּאוֹ <b>הֶחֱלִי</b> <small>(ישעיה נג, י)</small>.<b> והשם</b> נשי וְשַׁלְּמִי אֶת נִשְׁיֵכְי [<b>נִשְׁיֵךְ</b>] <small>(מלכים ב' ד, ז)</small>. ומשקל אחר <b>וּמַשָּׁא</b> כָל יָד <small>(נחמיה י, לב)</small>,<b> מַשָּׁא</b> אִישׁ בְּאָחִיו <small>(נחמיה ה, ז)</small>, נַעַזְבָה נָּא אֶת <b>הַמַּשָּׁא</b> הַזֶּה <small>(נחמיה ה, י)</small>. ועל דרך נקבה <b>מַשַּׁאת</b> מְאוּמָה <small>(דברים כד, י)</small>. והקבוץ בַּעֹרְבִים <b>מַשָּׁאוֹת</b> <small>(משלי כב, כו)</small>. ויתכן כָּל בַּעַל <b>מַשֵּׁה</b> יָדוֹ <small>(דברים טו, ב)</small>, שם בפלס <b>מַטֶּה</b>. גִּיד <b>הַנָּשֶׁה</b> <small>(בראשית לב, לג)</small>, אמרו רבותינו ז"ל <small>(חולין צא ע"א)</small>, כי נקרא כן שנשה ממקומו ועלה, כלומר כאילו שכח מקומו וסר לו ממנו. והיה נכון לפרש <b>גִּיד הַנָּשֶׁה</b> גיד הנפסק מן <b>נָשְׁתָה</b> גְבוּרָתָם <small>(ירמיה נא, ל)</small>, ויהיה גם כן מזה השרש אלא שטוב הוא לחבר <b>נָשְׁתָה גְבוּרָתָם</b> עם<b> וְנִשְּׁתוּ</b> מַיִם <small>(ישעיה יט, ה)</small>, בשרש <b>נָשַׁת</b>. ומלה <b>נָשִׁים</b> וכן <b>נְשֵׁיהֶם, נָשֶׁיךָ</b> כתבנו אותם בשרש <b>אָנַשׁ</b>.
<h3>נשׁך</h3>
אִם <b>יִשֹּׁךְ</b> הַנָּחָשׁ <small>(קהלת י, יא)</small>, בחלם. ובפתח אַחֲרִיתוֹ כְּנָחָשׁ <b>יִשָּׁךְ</b> <small>(משלי כג, לב)</small>, ונקמץ מפני ההפסק. אֲצַוֶּה אֶת הַנָּחָשׁ <b>וּנְשָׁכָם</b> <small>(עמוס ט, ג)</small>, <b>הַנֹּשְׁכִים</b> בְּשִׁנֵּיהֶם <small>(מיכה ג, ה)</small>.<b> והכבד</b> [פִּעֵל] <b>וְנִשְּׁכוּ</b> אֶתְכֶם <small>(ירמיה ח, יז)</small>, <b>וַיְנַשְּׁכוּ</b> אֶת הָעָם <small>(במדבר כא, ז)</small>. ולפי שהרבית היא כאילו נושך האדם נקרא נֶשֶׁךְ כָּל דָּבָר אֲשֶׁר <b>יִשָּׁךְ</b> <small>(דברים כג, כ)</small>. <b>והכבד</b> [הִפְעִיל] לֹא <b>תַשִּׁיךְ</b> לְאָחִיךָ <small>(שם)</small>. <b>והשם</b> <b>נֶשֶׁךְ</b> כֶּסֶף <b>נֶשֶׁךְ</b> אֹכֶל <small>(שם)</small>, בשש נקודות. ולא <b>תַשִּׁיךְ</b> עובר לשלישי כי המלוה הוא <b>מַשִּׁיךְ</b> והכסף או האוכל נושך כמו שאמר כ דבר אשר ישך והלוה <b>נָשׁוּךְ</b>. ורבותינו ז"ל אמרו <small>(בבא מציעא סא ע"א)</small>, שהוא אזהרה ללוה. וענין אחר לַעֲשׂוֹת לוֹ <b>נִשְׁכָּה</b> <small>(נחמיה יג, ז)</small>, וַיִּפָּקְדוּ בַיּוֹם הַהוּא אֲנָשִׁים עַל <b>הַנְּשָׁכוֹת</b> <small>(נחמיה יב, מד)</small>. הוא כמו <b>לִשְׁכָּה, לְשָׁכוֹת</b>.
<h3>נשׁל</h3>
<b>וְנָשַׁל</b> הַבַּרְזֶל מִן הָעֵץ <small>(דברים יט, ה)</small>, כִּי<b> יִשַּׁל</b> זֵיתֶךָ <small>(דברים כח, מ)</small>, אלה הם <b>עומדים</b>. <b>והיוצאים</b> <b>וְנָשַׁל</b> גּוֹיִם רַבִּים מִפָּנֶיךָ <small>(דברים ז, א)</small>. כִּי <b>יֵשֶׁל</b> אֱלוֹהַּ נַפְשׁוֹ <small>(איוב כז, ח)</small>. משפטו <b>יָשֵּׁל</b> בדגש ובא הנח תמורתו כמו <b>וַיָּזֶד</b> יַעֲקֹב נָזִיד <small>(בראשית כה, כט)</small>. ועוד נכתבנו בשרש <b>שָׁלָה</b>. <b>שַׁל</b> נְעָלֶיךָ <small>(שמות ג, ה)</small>, בפלס <b>גַּשׁ</b> פְּגַע בּוֹ <small>(שמואל ב' א, טו)</small>, <b>והכבד</b> [פִּעֵל] <b>וַיְנַשֵּׁל</b> אֶת הַיְהוּדִים מֵאֵילוֹת <small>(מלכים ב' טז, ו)</small>, ענינם ההסרה והסתירה.
<h3>נשׁם</h3>
וְאֵת כָּל <b>הַנְּשָׁמָה</b> הֶחֱרִים <small>(יהושע י, מ)</small>, כֹּל אֲשֶׁר <b>נִשְׁמַת</b> רוּחַ חַיִּים בְּאַפָּיו <small>(בראשית ז, כב)</small>, דומה כי כל רוח בעלי חיים יקרא נשמה ולפיכך נסמך אל רוח, כלומר כל שיש לו נשימה רוח כלומר תנועה. וכן וַיְהִי חָלְיוֹ חָזָק מְאֹד עַד אֲשֶׁר לֹא נוֹתְרָה בּוֹ <b>נְשָׁמָה</b> <small>(מלכים א' יז, יז)</small>, כלומר שלא היתה לו נשימה ונתבטלה תנועתו ונעצרה נשימתו. וכן וַאֲנִי מֵעַתָּה לֹא יַעֲמָד בִּי כֹּחַ <b>וּנְשָׁמָה</b> לֹא נִשְׁאֲרָה בִי <small>(דניאל י, יז)</small>, אבל המאמר ההוא על דרך הפלגה שהרי היה מדבר. <b>מִנִּשְׁמַת</b> אֵל יִתֶּן קָרַח <small>(איוב לז, י)</small>, על דרך <b>וּבְרוּחַ</b> פִּיו כָּל צְבָאָם <small>(תהלים לג, ו)</small>. <b>וְנִשְׁמַת</b> מִי יָצְאָה מִמֶּךָּ <small>(איוב כו, ד)</small>, כמו דבר מי, כי הדיבור בנשימה ופירושו ממי קבלת אלה הדברים שדברה. ורבי אברהם אבן עזרא כתב כֹּל אֲשֶׁר נִשְׁמַת רוּחַ חַיִּים <small>(בראשית ז, כב)</small>, שבה אל האדם כי לא מצאנו נשמה חוץ מנשמת האדם. ורבים אמרו שנקראת כן בעבור שהיא מן השמים, ואם הם שנים שרשים נמצא כמוהו רבים. וְאֶת <b>הַתִּנְשֶׁמֶת</b> וְאֶת הַקָּאָת <small>(ויקרא יא, יח)</small>, עוף ממיני העופות ואמרו כי נקרא כן שכל הרואה אותו ישום. וכתב רש"י ז"ל כי הוא הנקרא <b>צואיט"א</b>. וגם כן זה השם בשרצים וְהַחֹמֶט <b>וְהַתִּנְשָׁמֶת</b> <small>(ויקרא יא, ל)</small>. וכתב רבינו שלמה כי היא הנקראת בלע"ז <b>טלפ"א.</b>
<h3>נשׁף</h3>
וְגַם <b>נָשַׁף</b> בָּהֶם וַיִּבָשׁוּ <small>(ישעיה מ, כד)</small>, <b>נָשַׁפְתָּ</b> בְרוּחֲךָ <small>(שמות טו, י)</small>, ענין הריחוף והנפיחה. וַיָּקוּמוּ <b>בַנֶּשֶׁף</b> לָבוֹא אֶל מַחֲנֵה אֲרָם <small>(מלכים ב' ז, ה)</small>. וּבְטֶרֶם יִתְנַגְּפוּ רַגְלֵיכֶם עַל הָרֵי <b>נָשֶׁף</b> <small>(ירמיה יג, טז)</small>, כלומר על הרי חשך. ולפי שהלילה חשך אמר נשף. וְעֵין נֹאֵף שָׁמְרָה <b>נֶשֶׁף</b> <small>(איוב כד, טו)</small>, קִדַּמְתִּי <b>בַנֶּשֶׁף</b> וָאֲשַׁוֵּעָה <small>(תהלים קיט, קמז)</small>, מְאַחֲרֵי <b>בַנֶּשֶׁף</b> <small>(ישעיה ה, יא)</small>, <b>נֶשֶׁף</b> חִשְׁקִי שָׂם לִי לַחֲרָדָה <small>(ישעיה כא, ד)</small>, <b>בְּנֶשֶׁף</b> בְּעֶרֶב יוֹם <small>(משלי ז, ט)</small>, וַיַּכֵּם דָּוִד<b> מֵהַנֶּשֶׁף</b> וְעַד הָעֶרֶב לְמָחֳרָתָם <small>(שמואל א' ל, יז)</small>, בשש נקודות. וְשָׂבַעְתִּי נְדֻדִים עֲדֵי <b>נָשֶׁף</b> <small>(איוב ז, ד)</small>. יֶחְשְׁכוּ כּוֹכְבֵי <b>נִשְׁפּוֹ</b> <small>(איוב ג, ט)</small>, כולם ענין לילה. ויש מפרשים מזה <b>נָשַׁפְתָּ בְרוּחֲךָ</b>. וכבר פירשנו <b>מֵהַנֶּשֶׁף וְעַד הָעֶרֶב</b> בשרש <b>מָחַר</b>. ודעת רבותינו ז"ל <small>(ברכות ג ע"ב)</small>, כי גם כן יקרא נשף תחלת הלילה כשמתחיל החשך, ותחלת היום כשסר החשך. ואמרו <small>(שם)</small>, על זה הפסוק <b>מֵהַנֶּשֶׁף וְעַד הָעֶרֶב</b> כאילו אמר מהבקר כי גם הוא יקרא נשף. ואמרו <small>(שם)</small> אמר רב אשי תרי נשפי הוו נשף יממא ואתא ליליא נשף ליליא ואתא יממא. וְאֶת <b>הַיַּנְשׁוּף</b> <small>(ויקרא יא, יז)</small>, בשרק. ובחלם <b>וְיַנְשׁוֹף</b> וְעֹרֵב יִשְׁכְּנוּ בָהּ <small>(ישעיה לד, יא)</small>, עוף שהוא עף בלילה.
<h3>נשׁק</h3>
וְהֶחֱזִיקָה בּוֹ<b> וְנָשְׁקָה</b> לּוֹ <small>(משלי ז, יג)</small>, צֶדֶק וְשָׁלוֹם <b>נָשָׁקוּ</b> <small>(תהלים פה, יא)</small>, על דרך משל. שְׂפָתַיִם <b>יִשָּׁק</b> <small>(משלי כד, כו)</small>.<b> וַיִּשְּׁקוּ</b> אִישׁ אֶת רֵעֵהוּ <small>(שמואל א' כ, מא)</small>, וַיִּפֹּל עַל צַוָּארָו <b>וַיִּשָּׁקֵהוּ</b> <small>(בראשית לג, ד)</small>, <b>יִשָּׁקֵנִי מִנְּשִׁיקוֹת</b> פִּיהוּ <small>(שיר השירים א, ב)</small>, <b>אֶשֳּׁקָה</b> נָּא לְאָבִי וּלְאִמִּי <small>(מלכים א' יט, כ)</small>, <b>וַתִּשַּׁק</b> יָדִי לְפִי <small>(איוב לא, כז)</small>, וְעַל פִּיךָ <b>יִשַּׁק</b> כָּל עַמִּי <small>(בראשית מא, מ)</small>, כלומר להודותו לאדון. בִּזְקַן עֲמָשָׂא <b>לִנְשָׁק</b> לוֹ <small>(שמואל ב' כ, ט)</small>. ובקצת ספרים מדוייקים <b>אֶשֳּׁקָה נָּא לְאָבִי וּלְאִמִּי</b> בקמץ חטף והוא לגזרת אֶפְעֹל ובמקצתם בחטף פתח. <b>והכבד</b> [הִפְעִיל] <b>מַשִּׁיקוֹת</b> אִשָּׁה אֶל אֲחוֹתָהּ <small>(יחזקאל ג, יג)</small>, כלומר מגיעות, כאילו נושקות זו לזו. <b>וכבד אחר</b> [פִּעֵל]<b> נַשְּׁקוּ</b> בַר <small>(תהלים ב, יב)</small>, <b>וַיְנַשֵּׁק</b> לְכָל אֶחָיו <small>(בראשית מה, טו)</small>, <b>לְנַשֵּׁק</b> לְבָנַי וְלִבְנֹתָי <small>(בראשית לא, כח)</small>. וענין אחר אֶל <b>נֶשֶׁק</b> בֵּית הַיָּעַר <small>(ישעיה כב, ח)</small>, בחמש נקודות. ומסורה אחת מצאתי כל נשק בשש נקודות בר מן תלת יבדה מִנֵּשֶׁק ברזל <small>(איוב כ, כד)</small>, וְהֵמָּה מְבִאִים אִישׁ מִנְחָתוֹ וגו'<b> וְנֵשֶׁק</b> וּבְשָׂמִים <small>(מלכים א' י, כה)</small>, וחברו <b>דדברי הימים</b> <small>(ב' ט, כד)</small>. סַכּוֹתָה לְרֹאשִׁי בְּיוֹם <b>נָשֶׁק</b> <small>(תהלים קמ, ח)</small>, וְעִיר מִבְצָר <b>וְהַנָּשֶׁק</b> <small>(מלכים ב' י, ב)</small>, כִּי <b>בַנֶּשֶׁק</b> יְבַעֲרוּ אֵשׁ <small>(יחזקאל לט, י)</small>, <b>בְּנֶשֶׁק</b> וּמָגֵן וְצִנָּה <small>(יחזקאל לט, ט)</small>, הוא כמו זין. והפעל ממנו <b>נוֹשְׁקֵי</b> רוֹמֵי קָשֶׁת <small>(תהלים עח, ט)</small>, כלומר נושאי כלי זין. וכן<b> נֹשְׁקֵי</b> קֶשֶׁת מַיְמִינִים וּמַשְׂמִאלִים בָּאֲבָנִים וּבַחִצִּים בַּקָּשֶׁת <small>(דברי הימים א' יב, ב)</small>. ולדעת המתרגם כן וְעַל פִּיךָ <b>יִשַּׁק</b> כָּל עַמִּי <small>(בראשית מא, מ)</small>.
<h3>נשֹק</h3>
וְאֵשׁ <b>נִשְּׂקָה</b> בְיַעֲקֹב <small>(תהלים עח, כא)</small>, משקילו נפעלה. <b>והכבד</b> [הִפְעִיל] וּבִעֲרוּ <b>וְהִשִּׂיקוּ</b> <small>(יחזקאל לט, ט)</small>, אַף <b>יַשִּׂיק</b> וְאָפָה לָחֶם <small>(ישעיה מד, טו)</small>, ענינם ענין הבערה.
<h3>נשׁר</h3>
<b>הַנֶּשֶׁר</b> הַגָּדוֹל גְּדוֹל הַכְּנָפַיִם <small>(יחזקאל יז, ג)</small>, בשש נקודות עַל כַּנְפֵי <b>נְשָׁרִים</b> <small>(שמות יט, ד)</small>, פירש כמו אם הייתם <b>עַל כַּנְפֵי נְשָׁרִים</b> שנשמרתם מכל נזק, כי הנשר הזה יעוף גבוה מכל עוף ונושא אפרוחיו על כנפיו לשמר, כמו שאמר יִפְרֹשׂ כְּנָפָיו יִקָּחֵהוּ <small>(דברים לב, יא)</small>, יַעֲלוּ אֵבֶר <b>כַּנְּשָׁרִים</b> <small>(ישעיה מ, לא)</small> כתב הגאון רבינו סעדיה ז"ל כי הנשר לעשר שנים יעלה מאד על פני רקיע השמים ויקרב לחום השמש ויפיק עצמו בים לרוב החום וימרט ויתחדש ויעלה אבר וישוב לימי עלומיו וכן כל עשר שנים ובשנת המאה יעלה כמנהגו ויפול בים וימות שם.
<h3>נשֹר</h3>
אִם יִתְגַּדֵּל <b>הַמַּשּׂוֹר</b> עַל מְנִיפוֹ <small>(ישעיה י, טו)</small>, שמנו אותו מחסרי ה<b>נו"ן</b> על משקל <b>מַבּוּעַ</b> ואף על פי שזה בחולם וזה בשורק למה שמצאנו במשנה <small>(בבא קמא פרק עשירי משנה י. דף קיט ע"א)</small>, אף הנסורת של בעל הבית. ועוד אמרו ללוחות הנסורים מסככים בנסרין <small>(סוכה פרק ראשון משנה ו. דף יד ע"א)</small>. וכן המשור יקרא בערבי מנשאר, והוא הכלי שקורין לו בלע"ז <b>שיר"א</b>. והפעל מזה <b>וַיָּשַׂר</b> בַּמְּגֵרָה <small>(דברי הימים א' כ, ג)</small>, היה משפטו <b>וַיִּשַּׁר</b> ה<b>שי"ן</b> דגושה בפלס <b>וַיִּגַּשׁ</b> אַבְרָהָם <small>(בראשית יח, כג)</small>, ובא הנח תמורת הדגש כמו שבא כן<b> וַיָּזֶד</b> יַעֲקֹב נָזִיד <small>(בראשית כה, כט)</small>.
<h3>נשׁת</h3>
<b>נָשְׁתָה</b> גְבוּרָתָם <small>(ירמיה נא, ל)</small>. לְשׁוֹנָם בַּצָּמָא <b>נָשָׁתָּה</b> <small>(ישעיה מא, יז)</small>, הדגשות מפני ההפסק לתפארת. <b>והנפעל</b> <b>וְנִשְּׁתוּ</b> מַיִם מֵהַיָּם <small>(ישעיה יט, ה)</small>. כולם ענין הפסק הדבר ואבדו.
<h3>נתב</h3>
יְפַלֵּס <b>נָתִיב</b> לְאַפּוֹ <small>(תהלים עח, נ)</small>, <b>נָתִיב</b> לֹא יְדָעוֹ עָיִט <small>(איוב כח, ז)</small>, הַדְרִיכֵנִי <b>בִּנְתִיב</b> מִצְוֹתֶיךָ <small>(תהלים קיט, לה)</small>. וְדֶרֶךְ <b>נְתִיבָה</b> אַל מָוֶת <small>(משלי יב, כח)</small>, ה<b>ה"א</b> רפה והיתה ראויה במפיק. וב<b>ה"א</b> הנקבה וּבְמַיִם עַזִּים <b>נְתִיבָה</b> <small>(ישעיה מג, טז)</small>, נָתְסוּ <b>נְתִיבָתִי</b> <small>(איוב ל, יג)</small> מְנַע רַגְלְךָ <b>מִנְּתִיבָתָם</b> <small>(משלי א, טו)</small>. והקבוץ <b>בִּנְתִיבוֹת</b> לֹא יָדְעוּ אַדְרִיכֵם <small>(ישעיה מב, טז)</small>, ענינו כמו דרך.
<h3>נתח</h3>
<b>וְנִתַּח</b> אֹתוֹ <b>לִנְתָחָיו</b> <small>(ויקרא א, יב)</small>, <b>וַיְנַתְּחֶהָ</b> לַעֲצָמֶיהָ לִשְׁנֵים עָשָׂר נְתָחִים <small>(שופטים יט, כט)</small>, <b>תְּנַתֵּחַ לִנְתָחָיו</b> <small>(שמות כט, יז)</small>. אֱסֹף <b>נְתָחֶיהָ</b> אֵלֶיהָ <small>(יחזקאל כד, ד)</small>, כָּל <b>נֵתַח</b> טוֹב <small>(שם)</small>, בסגול ה<b>נו"ן</b>. ויש ספרים בצרי. ענין נתחים איברים.
<h3>נתך</h3>
<b>וַתִּתַּךְ</b> עָלֵינוּ <small>(דניאל ט, יא)</small>, <b>וַיִּתְּכוּ</b> כַמַּיִם שַׁאֲגֹתָי <small>(איוב ג, כד)</small>, וְלֹא <b>תִתַּךְ</b> חֲמָתִי בִּירוּשָׁלַם <small>(דברי הימים ב' יב, ז)</small>, כֵּן <b>תִּתַּךְ</b> חֲמָתִי עֲלֵיכֶם <small>(ירמיה מב, יח)</small>. <b>והנפעל</b> וּמָטָר לֹא <b>נִתַּךְ</b> אָרְצָה <small>(שמות ט, לג)</small>, עַד <b>נִתַּךְ</b> מַיִם עֲלֵיהֶם <small>(שמואל ב' כא, י)</small>, כַּאֲשֶׁר <b>נִתַּךְ</b> אַפִּי וַחֲמָתִי עַל ישְׁבֵי יְרוּשָׁלַם <small>(ירמיה מב, יח)</small>, <b>וְנִתַּכְתֶּם</b> בְּתוֹכָהּ <small>(יחזקאל כב, כא)</small>, חֲמַת י"י אֲשֶׁר <b>נִתְּכָה</b> בָנוּ <small>(דברי הימים ב' לד, כא)</small>, וַחֲמָתִי <b>נִתֶּכֶת</b> <small>(ירמיה ז, כ)</small>. חֲמָתוֹ<b> נִתְּכָה</b> כָאֵשׁ <small>(נחום א, ו)</small>, רוצה לומר כדבר הנתך מפני האש. <b>והכבד</b> [הִפְעִיל] <b>וְהִתַּכְתִּי</b> אֶתְכֶם <small>(יחזקאל כב, כ)</small>, <b>הִתִּיכוּ</b> עֲבָדֶיךָ <small>(מלכים ב' כב, ט)</small>, <b>וַיַּתִּיכוּ</b> אֶת הַכֶּסֶף <small>(דברי הימים ב' לד, יז)</small>, כֶחָלָב <b>תַּתִּיכֵנִי</b> <small>(איוב י, י)</small>. והמקור השלם לָפַחַת עָלָיו אֵשׁ <b>לְהַנְתִּיךְ</b> <small>(יחזקאל כב, כ)</small>. <b>והשם</b> <b>כְּהִתּוּךְ</b> כֶּסֶף בְּתוֹךְ כּוּר <small>(יחזקאל כב, כב)</small>. <b>ושלא נזכר פעלו ממנו</b> [הָפְעַל] כֵּן <b>תֻּתְּכוּ</b> בְתוֹכָהּ <small>(שם)</small>. ענין הצקה והרקה.
<h3>נתן</h3>
<b>נָתַן</b> אַבְרָהָם מַתָּנֹת <small>(בראשית כה, ו)</small>. וְאֹיְבַי <b>תַּתָּה</b> לִּי עֹרֶף <small>(שמואל ב' כב, מא)</small>, בחסרון הקצוות שלא כמנהג בעבר. כִּי <b>יִתֵּן</b> אִישׁ אֶל רֵעֵהוּ <small>(שמות כב, ט)</small>, <b>וַיִּתֵּן</b> י"י לְיִשְׂרָאֵל <small>(יהושע כא, מא)</small>, <b>נִתְּנָה</b> רֹאשׁ <small>(במדבר יד, ד)</small>. וַאֲנַחְנוּ <b>נִתַּן</b> לָךְ <small>(שופטים טז, ה)</small>, בפתח לגזרת אֶפְעַל.<b> וְנָתַנּוּ</b> אֶת בְּנֹתֵינוּ <small>(בראשית לד, טז)</small>, הַלְיוֹעֵץ לַמֶּלֶךְ<b> נְתַנּוּךָ</b> <small>(דברי הימים ב' כה, טז)</small>, אֲשֶׁר י"י אֱלֹהֶיךָ <b>נֹתֵן</b> לָךְ <small>(שמות כ, יב)</small>, <b>וְנָתֹן</b> אֶת אֱלֹהֵיהֶם בָּאֵשׁ <small>(ישעיה לז, יט)</small>, לְבִלְתִּי <b>נְתָן</b> זֶרַע <small>(בראשית לח, ט)</small>, <b>וְנָתוֹן</b> אֹתוֹ עַל כָּל אֶרֶץ מִצְרָיִם <small>(בראשית מא, מג)</small>, <b>נְתֻנִים נְתֻנִים</b> הֵמָּה לִי <small>(במדבר ח, טז)</small>, <b>תֶּן</b> לִי הַנֶּפֶשׁ <small>(בראשית יד, כא)</small>, <b>תְּנָה</b> אֶת נָשַׁי <small>(בראשית ל, כו)</small>, <b>תְּנוּ</b> אֶת אֲרוֹן הַקֹּדֶשׁ בַּבַּיִת אֲשֶׁר בָּנָה שְׁלֹמֹה <small>(דברי הימים ב' לה, ג)</small>, הָאִשָּׁה אֲשֶׁר <b>נָתַתָּה</b> עִמָּדִי <small>(בראשית ג, יב)</small>, <b>וַיִּתֶּן</b> יָד <small>(בראשית לח, כח)</small>, <b>תְּנָה</b> אֶת יָדֶךָ <small>(מלכים ב' י, טו)</small>, וְגַם כָּל בְּנֵי הַמֶּלֶךְ דָּוִיד <b>נָתְנוּ</b> יָד תַּחַת שְׁלֹמֹה <small>(דברי הימים א' כט, כד)</small>, מִצְרַיִם <b>נָתַנּוּ</b> יָד <small>(איכה ה, ו)</small>, שְׂאוּ זִמְרָה <b>וּתְנוּ</b> תֹף <small>(תהלים פא, ג)</small>, בְּיּוֹם <b>תֵּת</b> י"י <small>(יהושע י, יב)</small>, <b>לָתֶת</b> לָךְ <small>(שמות יג, ה)</small>. <b>לְתִתֵּן</b> שָׁם אֶת אֲרוֹן בְּרִית י"י <small>(מלכים א' ו, יט)</small>, מקור בתוספת ה<b>נו"ן</b>.<b> והתאר</b> וּמִן <b>הַנְּתִינִים</b> שֶׁנָּתַן דָּוִיד וְהַשָּׂרִים לַעֲבֹדַת הַלְוִיִּם <small>(עזרא ח, כ)</small>. <b>והנפעל</b> כְּבוֹד הַלְּבָנוֹן <b>נִתַּן</b> לָהּ <small>(ישעיה לה, ב)</small>, וְהִוא לֹא <b>נִתְּנָה</b> לוֹ לְאִשָּׁה <small>(בראשית לח, יד)</small>, <b>וְנִתְּנָה</b> לְךָ גַּם אֶת זֹאת <small>(בראשית כט, כז)</small> <b>וְנִתְּנָה</b> לַנְּעָרִים הַמִּתְהַלְּכִים בְּרַגְלֵי אֲדֹנִי <small>(שמואל א' כה, כז)</small>, <b>וְנִתַּתֶּם</b> בְּיַד אוֹיֵב <small>(ויקרא כו, כה)</small>, תֶּבֶן אֵין <b>נִתָּן</b> לַעֲבָדֶיךָ <small>(שמות ה, טז)</small>, וְתֶבֶן לֹא <b>יִנָּתֵן</b> לָכֶם <small>(שמות ה, יח)</small>, <b>הִנָּתֹן תִּנָּתֵן</b> הָעִיר הַזֹּאת <small>(ירמיה לח, ג)</small>. <b>ושלא נזכר פעלו מן הכבד</b> [הָפְעַל] וְכִי <b>יֻתַּן</b> מַיִם עַל זֶרַע <small>(ויקרא יא, לח)</small>. <b>והשם</b> מֹהַר <b>וּמַתָּן</b> <small>(בראשית לד, יב)</small>. וממנו תְּרוּמַת <b>מַתָּנָם</b> <small>(במדבר יח, יא)</small>. וב<b>ה"א</b> הנקבה עֲבֹדַת <b>מַתָּנָה</b> <small>(במדבר יח, ז)</small>, אִישׁ <b>כְּמַתְּנַת</b> יָדוֹ <small>(דברים טז, יז)</small>. ומשקל אחר וְאֶתְּנָה לְךָ <b>מַתָּת</b> <small>(מלכים א' יג, ז)</small>, <b>מַתַּת</b> אֱלֹהִים הִיא <small>(קהלת ג, יג)</small>. ענינם ידוע.
<h3>נתס</h3>
<b>נָתְסוּ</b> נְתִיבָתִי <small>(איוב ל, יג)</small>, ענין הריסה.
<h3>נתץ</h3>
כִּי<b> נָתַץ</b> אֶת מִזְבַּח הַבַּעַל <small>(שופטים ו, ל)</small>, <b>יִתְּצֵנִי</b> סָבִיב <small>(איוב יט, י)</small>, אֶת מִזְבְּחֹתָם <b>תִּתֹּצוּן</b> <small>(שמות לד, יג)</small>, גַּם אֵל <b>יִתָּצְךָ</b> לָנֶצַח <small>(תהלים נב, ז)</small>. ובא <b>וַתִּתְצוּ</b> הַבָּתִּים <small>(ישעיה כב, י)</small>, מוקל ומשפטו להדגש. מַלְתְּעוֹת כְּפִירִים <b>נְתֹץ</b> י"י <small>(תהלים נח, ז)</small>, לִנְתוֹשׁ <b>וְלִנְתוֹץ</b> <small>(ירמיה א, י)</small>, <b>הַנְּתֻצִים</b> אֶל הַסֹּלְלוֹת <small>(ירמיה לג, ד)</small>.<b> והנפעל</b> וְהַצֻּרִים <b>נִתְּצוּ</b> מִמֶּנּוּ <small>(נחום א, ו)</small>, וְכָל עָרָיו <b>נִתְּצוּ</b> מִפְּנֵי י"י מִפְּנֵי חֲרוֹן אַפּוֹ <small>(ירמיה ד, כו)</small>. <b>והכבד</b> [פִּעֵל] אֲשֶׁר <b>נִתַּץ</b> יְחִזְקִיָּהוּ אָבִיו <small>(דברי הימים ב' לג, ג)</small>, <b>וְנִתַּצְתֶּם</b> אֶת מִזְבְּחֹתָם <small>(דברים יב, ג)</small>, <b>וְנִתְּצוּ</b> רָמֹתַיִךְ <small>(יחזקאל טז, לט)</small>. <b>ושלא נזכר פעלו ממנו</b> [פֻּעַל] וְהִנֵּה <b>נֻתַּץ</b> מִזְבַּח הַבַּעַל <small>(שופטים ו, כח)</small>, <b>ושלא נזכר פעלו מהנוסף</b> [הָפְעַל] תַּנּוּר וְכִירַיִם<b> יֻתָּץ</b> <small>(ויקרא יא, לה)</small>. כולם ענין שבירה והריסה.
<h3>נתק</h3>
כִּי מִשָּׁם <b>אֶתְּקֶנְךָּ</b> <small>(ירמיה כב, כד)</small>, עקרו <b>אֶנְתֶּקְךָ</b> וה<b>נו"ן</b> נוספת. <b>וְנָתוּק</b> וְכָרוּת <small>(ויקרא כב, כד)</small>, <b>וּנְתַקְּנֻהוּ</b> מִן הָעִיר <small>(שופטים כ, לב)</small>, דגש ה<b>קו"ף</b> לתפארת כדגש <b>מִקְּדָשׁ</b> י"י <small>(שמות טו, יז)</small>. <b>והנפעל</b> וְלֹא <b>נִתַּק</b> שְׂרוֹךְ נְעָלָיו <small>(ישעיה ה, כז)</small>, <b>נִתְּקוּ</b> כַּפּוֹת רַגְלֵי הַכֹּהֲנִים <small>(יהושע ד, יח)</small>, זִמֹּתַי <b>נִתְּקוּ</b> מוֹרָשֵׁי לְבָבִי <small>(איוב יז, יא)</small>, וְרָעִים לֹא <b>נִתָּקוּ</b> <small>(ירמיה ו, כט)</small>, לֹא בִמְהֵרָה <b>יִנָּתֵק</b> <small>(קהלת ד, יב)</small>, כַּאֲשֶׁר <b>יִנָּתֵק</b> פְּתִיל הַנְּעֹרֶת <small>(שופטים טז, ט)</small>.<b> והכבד</b> [פִּעֵל] <b>נִתְּקוּ</b> מוֹסֵרוֹת <small>(ירמיה ה, ה)</small>, וּמוֹסְרוֹתֶיךָ <b>אֲנַתֵּק</b> <small>(ירמיה ל, ח)</small>, <b>וַיְנַתֵּק</b> אֶת הַיְתָרִים <small>(שופטים טז, ט)</small>, הֲלוֹא אֶת שָׁרָשֶׁיהָ <b>יְנַתֵּק</b> <small>(יחזקאל יז, ט)</small>, וְשָׁדַיִךְ <b>תְּנַתֵּקִי</b> <small>(יחזקאל כג, לד)</small>. <b>וכבד אחר</b> [הִפְעִיל] עַד <b>הַתִּיקֵנוּ</b> אוֹתָם מִן הָעִיר <small>(יהושע ח, ו)</small>, <b>הַתִּקֵם</b> כְּצֹאן לְטִבְחָה <small>(ירמיה יב, ג)</small>. <b>ושלא נזכר פעלו ממנו</b> [הָפְעַל] <b>הָנְתְּקוּ</b> מִן הָעִיר <small>(שופטים כ, לא)</small>. כלם ענין ההעתקה והעקירה. ומזה הענין <b>וְנָתוּק</b> וְכָרוּת <small>(ויקרא כב, כד)</small>, והוא מי שביציו תלושין ביד עד שנפסקו החוטין שתלויין בהם אבל נתונים הם בתוך הכיס והכיס לא נתלש. <b>נֶתֶק</b> הוּא <small>(ויקרא יג, ל)</small>, בשש נקודות, שם נגע שהוא במקום שער ופירשו שהוא כתם שחור. ואפשר להיות מזה השרש <b>אַתִּיק</b> אֶל פְּנֵי <b>אַתִּיק</b> <small>(יחזקאל מב, ג)</small>, ודגש ה<b>תי"ו</b> לחסרון ה<b>נו"ן</b> הנופלת. כִּי יוֹכְלוּ <b>אַתִּיקִים</b> <small>(יחזקאל מב, ה)</small>, וְאַתִּוקֶיהָא [<b>וְאַתִּיקֶיהָא</b>] מִפּוֹ וּמִפּוֹ <small>(יחזקאל מא, טו)</small>. ויונתן תרגם ענין <b>זִיוְיָתָהָא</b>.
<h3>נתר</h3>
<b>וְיִתַּר</b> מִמְּקוֹמוֹ <small>(איוב לז, א)</small>. <b>והכבד</b> [הִפְעִיל] רָאָה <b>וַיַּתֵּר</b> גּוֹיִם <small>(חבקוק ג, ו)</small>, י"י <b>מַתִּיר</b> אֲסוּרִים <small>(תהלים קמו, ז)</small>, <b>הַתֵּר</b> אֲגֻדּוֹת מוֹטָה <small>(ישעיה נח, ו)</small>. <b>וכבד אחר</b> [פִּעֵל] קרוב לענין זה <b>לְנַתֵּר</b> בָּהֵן עַל הָאָרֶץ <small>(ויקרא יא, כא)</small>. וכתב אדוני אבי ז"ל מזה ויתר גוים, ועל שבעה אומות הוא אומר שקפצם והגלם מארצם. וקצת מרבותינו ז"ל יש להם סברא זאת ואמרו <small>(בבא קמא לח ע"א)</small> מאי משמע דהאי ויתו לישנא דגלות הוא? דכתיב לְנַתֵּר בָּהֵן עַל הָאָרֶץ ומתרגמי <b>לְקַפָּצָא בְהוֹן</b>. וענין לנתר הוא כתרגומו ענין הדלוג וההעתקה מהמקום וכן כלם הנזכרים ענין ההסרה וההעתקה מהמקום. ומזה הענין כִּי אִם תְּכַבְּסִי <b>בַּנֶּתֶר</b> <small>(ירמיה ב, כב)</small>. והוא בשש נקודות, ונקרא כן לפי שמעביר הכתם ומסירו ממקומו. ויש שפירשו בו שהוא שקורין לו בלע"ז <b>אלו"ם</b> שמלבנין הצמר. ויש שפירשו שהוא העפר שרוחצין בו הראש ומנקין בו כל דבר.
<h3>נתשׁ</h3>
<b>וְנָתַשׁ</b> אֶת יִשְׂרָאֵל <small>(מלכים א' יד, טו)</small>, וְעָרִים<b> נָתַשְׁתָּ</b> <small>(תהלים ט, ז)</small>, <b>וְנָתַשְׁתִּי</b> אֲשֵׁירֶיךָ <small>(מיכה ה, יג)</small>, וַיִּתְּשֵׁם י"י <small>(דברים כט, כו)</small>, וְנָטַעְתִּי אֶתְכֶם וְלֹא <b>אֶתּוֹשׁ</b> <small>(ירמיה מב, י)</small>, <b>לִנְתוֹשׁ</b> וְלִנְתוֹץ <small>(ירמיה א, י)</small>. <b>והנפעל</b> לֹא <b>יִנָּתֵשׁ</b> וְלֹא יֵהָרֵס <small>(ירמיה לא, לט)</small>, אִם <b>יִנָּתְשׁוּ</b> מַיִם זָרִים קָרִים <small>(ירמיה יח, טו)</small>. <b>ושלא נזכר פעלו מהנוסף</b> [הָפְעַל] <b>וַתֻּתַּשׁ</b> בְּחֵמָה <small>(יחזקאל יט, יב)</small>. ענין כולם העקירה. אבל <b>אִם יִנָּתְשׁוּ מַיִם זָרִים</b> קרוב ענינו כמו ינטשו ב<b>טי"ת</b> כי ה<b>טי"ת</b> וה<b>תי"ו</b> ממוצא אחד ויבאו בענין אחר כמו <b>טָעָה</b> ו<b>תָעָה</b>. וכן <b>וְנָטַשְׁתִּי</b> אֶתְכֶם וְאֶת הָעִיר אֲשֶׁר נָתַתִּי לָכֶם וְלַאֲבוֹתֵיכֶם מֵעַל פָּנָי <small>(ירמיה כג, לט)</small>, כענין <b>וְנָתַשְׁתִּי</b> ב<b>תי"ו</b>.
<b>ובן ארבע אותיות</b>
הביא רבי יונה וּכְתָב <b>הַנִּשְׁתְּוָן</b> <small>(עזרא ד, ז)</small>, ופירושו כתב המפורש ואיננו לשון עברית כי אם ארמית.
נשלמה אות ה<b>נו"ן</b>
<h2><span style="color:Gray;">אות הס'</span></h2>
<h3>סס</h3>
וְכַצֶּמֶר יֹאכְלֵם <b>סָס</b> <small>(ישעיה נא, ח)</small>, הוא העש האוכל בגדי צמר.
<h3>סאה</h3>
וַיְהִי <b>סְאָה</b> סֹלֶת <small>(מלכים ב' ז, טז)</small>, בשוא ה<b>סמ"ך</b>. <b>וּסְאָה</b> סֹלֶת בְּשֶׁקֶל <small>(מלכים ב' ז, יח)</small>, בקמץ חטף ה<b>סמ"ך</b>. ה<b>ה"א</b> לסימן נקבה ו<b>למ"ד</b> הפעל נפלה ונהפכה <b>תי"ו</b> במלת <b>סָאתַיִם</b> והוא משנה סאה כמו ממאה, <b>מָאתַיִם</b>. והקבוץ שְׁלֹשׁ <b>סְאִים</b> <small>(בראשית יח, ו)</small>, ונעלמה ממנו ה<b>ה"א</b> כמו שנעלמה ה<b>ה"א</b> מן <b>שָׁנָה</b> ב<b>שָׁנִים</b>. ויתכן לומר כי ה<b>ה"א</b> בסאה שורש ו<b>ה"א למ"ד</b> הפעל כמו ה<b>ה"א</b> בשנה ואין בה סימן נקבה ואף על פי שהמלה כנקבה. ויתכן עוד כי ה<b>ה"א</b> בשנה לנקבה ו<b>למ"ד</b> הפעל נפלה כמו שכתבנו בחלק הדקדוק. וענינה שהיא מדה הידועה אצלם, שליש המדה הנקראת כמו כן אצלם <b>אֵיפָה</b>. ומלת <b>בְּסַאסְּאָה</b> בְּשַׁלְחָהּ תְּרִיבֶנָּה <small>(ישעיה כז, ח)</small>, מענין זה, ואפשר שהוא שם במקום סאה ונכפל בו ה<b>פ"א</b> וה<b>עי"ן</b>, וה<b>ה"א</b> בסוף <b>למ"ד</b> הפעל כמו <b>יָפְיָפִיתָ</b> מִבְּנֵי אָדָם <small>(תהלים מה, ג)</small>, שהוא פעל מגזרת <b>יָפָה</b> נכפל בו ה<b>פ"א</b> וה<b>עי"ן</b>, וה<b>יו"ד</b> שבין ה<b>פ"א</b> וה<b>תי"ו</b> <b>למ"ד</b> הפעל. ועוד יש לומר שהוא מקור מבנין הדגוש רוצה לומר במדדה ונכפל בו ה<b>פ"א</b> לבד כמו שנכפלה במלת <b>זַרְזִיף</b> שהוא משרש <b>זָרַף</b> כאשר כתבתיו במקומו. וה<b>אל"ף</b> הראשונה <b>עי"ן</b> הפעל והאחרונה מתחלפת ב<b>ה"א למ"ד</b> הפעל, ומשקל המלה בפעפלה.
<h3>סאן</h3>
כִּי כָל <b>סְאוֹן סֹאֵן</b> בְּרַעַשׁ <small>(ישעיה ט, ד)</small>, ענינו לפי מקומו צער וצרה. ו<b>סְאוֹן</b> שם בפלס <b>טְחוֹן</b>, ו<b>סֹאֵן</b> פועל בפלס <b>טֹחֵן</b>. ואדוני אבי ז"ל פירשו מתרגום שַׁל נְעָלֶיךָ <small>(שמות ג, ה)</small> <b>שְׁרִי סֵינָך</b> ומלשון רבותינו ז"ל מסאני אוכמי <small>(תענית כב ע"א)</small>, אומר כי כל נעל נועל ברעש ושמלותיו מגוללות בדמים תהיה לשריפה. ואומר זה על סנחריב. ויונתן תרגם <b>מְסַבְהוֹן וּמִתַּנְהוֹן בִּרְשַׁע</b>.
<h3>סבב</h3>
<b>וְסָבַב</b> בֵּית אֵל <small>(שמואל א' ז, טז)</small>, <b>סוֹבֵב סֹבֵב</b> הוֹלֵךְ הָרוּחַ <small>(קהלת א, ו)</small>. ובהבלע אות הכפל <b>סַבּוּנִי</b> גַם <b>סְבָבוּנִי</b> <small>(תהלים קיח, יא)</small>, <b>סֹבּוּ</b> צִיּוֹן וְהַקִּיפוּהָ <small>(תהלים מח, יג)</small> <b>סֹבִּי</b> עִיר <small>(ישעיה כג, טז)</small> <b>יָסֹבּוּ</b> עָלַי רַבָּיו <small>(איוב טז, יג)</small>, וְהִנֵּה <b>תְסֻבֶּינָה</b> אֲלֻמֹּתֵיכֶם <small>(בראשית לז, ז)</small>,<b> וְסַבּוֹתִי</b> אֲנִי לְיַאֵשׁ אֶת לִבִּי <small>(קהלת ב, כ)</small>. <b>והפעל הכבד</b> [הִפְעִיל] <b>הֲסִבֹּתָ</b> אֶת לִבָּם <small>(מלכים א' יח, לז)</small>, <b>וְהֵסֵב</b> לֵב מֶלֶךְ אַשּׁוּר <small>(עזרא ו, כב)</small>, אַחֲרֵי <b>הֵסַבּוּ</b> אֹתוֹ <small>(שמואל א' ה, ט)</small>, <b>הֵסַבּוּ</b> אֵלַי <small>(שמואל א' ה, י)</small>, <b>מוּסַבֹּת</b> שֵׁם <small>(במדבר לב, לח)</small>, <b>וַיַּסֵּב</b> אֱלֹהִים אֶת הָעָם <small>(שמות יג, יח)</small>, <b>וַיַּסֵּב</b> חִזְקִיָּהוּ פָּנָיו אֶל הַקִּיר <small>(ישעיה לח, ב)</small>. ובא <b>וַיַּסֵּבּוּ</b> אֶת אֲרוֹן אֱלֹהֵי יִשְׂרָאֵל <small>(שמואל א' ה, ח)</small>, בדגש ה<b>סמ"ך</b> וה<b>בי"ת</b>.<b> ושלא נזכר פעלו ממנו</b> [הָפְעַל] עַל כַּמֹּן <b>יוּסָּב</b> <small>(ישעיה כח, כז)</small>, והוא כתוב ב<b>ו"ו</b> ודגש ופליגי עליה יוסב רפה. <b>ופעל הדגוש</b> [פִּעֵל] לְבַעֲבוּר <b>סַבֵּב</b> אֶת פְּנֵי הַדָּבָר <small>(שמואל ב' יד, כ)</small>. <b>ופעל כבד אחר</b> [פעלל] <b>יְסוֹבְבֻהָ</b> עַל חוֹמֹתֶיהָ <small>(תהלים נה, יא)</small>, <b>יְסֹבֲבֶנְהוּ יְבוֹנֲנֵהוּ</b> <small>(דברים לב, י)</small>, נְקֵבָה <b>תְּסוֹבֵב</b> גָּבֶר <small>(ירמיה לא, כא)</small>. והמשיל כנסת ישראל לנקבה מבקשת בעלה, כמו שנאמר במקום אחר וּבִקְשׁוּ אֶת י"י אֱלֹהֵיהֶם וְאֵת דָּוִד מַלְכָּם <small>(הושע ג, ה)</small>. <b>והנפעל וְנָסַב</b> הַגְּבוּל <small>(במדבר לד, ה)</small>, <b>נָסַבּוּ</b> עַל הַבַּיִת <small>(בראשית יט, ד)</small>, <b>וְנָסַבּוּ</b> בָתֵּיהֶם לַאֲחֵרִים <small>(ירמיה ו, יב)</small>. ובא מוקל וְרָחֲבָה <b>וְנָסְבָה</b> לְמַעְלָה <small>(יחזקאל מא, ז)</small>, ומשפט המלה <b>וְנָסֵבָּה</b> כמו <b>נָסֵבָּה</b> אֵלָי <small>(יחזקאל כו, ב)</small>. גַּת <b>יִסֹּב</b> <small>(שמואל א' ה, ח)</small>, לא יִסַּבּוּ בלכתן <small>(יחזקאל א, ט)</small>, <b>וַיִּסֹּב</b> מֵעֲלֵיהֶם <small>(בראשית מב, כד)</small>,<b> וַיִּסֹּב</b> מֵאֶצְלוֹ <small>(שמואל א' יז, ל)</small>, <b>וַתִּסֹּב</b> הַמְּלוּכָה <small>(מלכים א' ב, טו)</small>. <b>והשם סָבִיב סָבִיב</b> <small>(יחזקאל לז, ב)</small>. והקבוץ בלשון זכרים <b>וּסְבִיבָיו</b> נִשְׂעֲרָה מְאֹד <small>(תהלים נ, ג)</small>, אָכְלָה חֶרֶב <b>סְבִיבֶיךָ</b> <small>(ירמיה מו, יד)</small>, וְאָכְלָה כָּל <b>סְבִיבֶיהָ</b> <small>(ירמיה כא, יד)</small>. ובלשון נקבות <b>סְבִיבוֹת</b> שִׁנָּיו אֵימָה <small>(איוב מא, ו)</small>, וְעַל <b>סְבִיבֹתָיו</b> שָׁב הָרוּחַ <small>(קהלת א, ו)</small>, עַל כֵּן <b>סְבִיבוֹתֶיךָ</b> פַחִים <small>(איוב כב, י)</small>. ובהבלעת אות הכפל כִּי הָיְתָה <b>סִבָּה</b> מֵעִם י"י <small>(מלכים א' יב, טו)</small>. ובתוספת <b>נו"ן</b> כִּי הָיְתָה<b> נְסִבָּה</b> מֵעִם הָאֱלֹהִים <small>(דברי הימים ב' י, טז)</small>, או הוא נפעל עומד והוא הנכון כמו שכתבנו בחלק הדקדוק. <b>והשם עוד</b> ובתוספת <b>מ"ם</b> <b>מֵסַב</b> קָלַע <small>(מלכים א' ו, כט)</small>, עַד שֶׁהַמֶּלֶךְ <b>בִּמְסִבּוֹ</b> <small>(שיר השירים א, יב)</small>, ראשׁ <b>מְסִבָּי</b> <small>(תהלים קמ, י)</small>. והקבוץ בלשון נקבות וְהוּא <b>מְסִבּוֹת</b> <small>(איוב לז, יב)</small>. ענין כולם וכל אשר הם מזה השרש ענין סבוב והקפת הדבר. והחכם רבי יונה חלק השרש הזה לשלשה ענינים והשיב על החכם רבי יהודה שכתבם כולם ענין אחד. ועל דעתי כי דעת החכם רבי יהודה ישרה ונכוחה כי כלם ענין אחד. כי כאשר נפלאו בעיני רבי יונה להוציאם מענין סבוב והקפה כמו וסבותי אני ליאש את לבי, סובב סובב הולך הרוח, ואתה הסיבות את לבם, <b>וְהֵסֵב לֵב מֶלֶךְ אַשּׁוּר עֲלֵיהֶם</b>, וכל אשר חבר עליהם עוד לא ימלט אחד מהם מענין הסיבוב וההקפה אבל הם בכללו כי אין הגילגול והחזרה וההפך מבלי הסיבוב וההקפה. ומה שאמר <b>עַד שֶׁהַמֶּלֶךְ בִּמְסִבּוֹ, רֹאשׁ מְסִבָּי</b>, שהוא ענין אחר מענין הסבה ממה שאמרו רבותינו ז"ל <small>(פסחים פ' מ"א.דף צט ע"ב)</small> לא יאכל עד שיסב, אינו כן. כי ההסיבה בלשון רבותינו הוא לשון סבוב והקפה. כי לפי שהיתה ישיבתם ואכילתם ושתיתם במסיבה שהיתה דרכם לישב על המאכל והמשתה סביב סביב ובעת אכילתם ושתיתם היו נסמכים אל צד שמאלם דרך חשיבות קראו גם לסמיכה הסיבה. ותדע כי לא קראו לשום סמיכה בעולם הסיבה כי אם בעת האכילה והשתיה שדרכם לשבת סביב. וכן אמר התרגום וַיֵּשְׁבוּ לֶאֱכָל לֶחֶם <small>(בראשית לז, כה)</small> <b>וְאַסְחָרוּ לְמֵיכַל לַחְמָא</b>.
<h3>סבא</h3>
<b>וְנִסְבְּאָה</b> שֵׁכָר <small>(ישעיה נו, יב)</small>, זוֹלֵל<b> וְסֹבֵא</b> <small>(דברים כא, כ)</small>, אַל תְּהִי <b>בְסֹבְאֵי</b> יָיִן <small>(משלי כג, כ)</small> <b>וּכְסָבְאָם סְבוּאִים</b> <small>(נחום א, י)</small>. <b>והתאר</b> מוּבָאִים סָובָאִים [<b>סָבָאִים</b>] מִמִּדְבָּר <small>(יחזקאל כג, מב)</small>, כלומר שתויים ושכורים. ונקרא על שם זה היין <b>סָבְאֵךְ</b> מָהוּל בַּמָּיִם <small>(ישעיה א, כב)</small>. ולפיכך קראו למוכר היין סובא כמאמר בעל השיר <small>(ר' שלמה אבן גבירול או ר' חיים ב"ר יעקב לרבינו תם זלה"ה)</small>
אמת כל האנושׁ נמצא בעולם / לבר מסבאים הם הנבלים / אשׁר לקחו מעט כפף וצוו / במי זהב למלאות הנבלים.
וכן אמרו רבותינו ז"ל <small>(עבודה זרה ע ע"ב)</small> למוכרת היין ההיא מסוביתא דמסרה מפתחא לגויה. כּוּשׁ <b>וּסְבָאִים</b> אַנְשֵׁי מִדָּה <small>(ישעיה מה, יד)</small>, שם אומה מבני כוש. ויש לפרש כן<b> מוּבָאִים סָבָאִים מִמִּדְבָּר</b>.
<h3>סבך</h3>
כִּי עַד סִירִים <b>סְבֻכִים</b> <small>(נחום א, י)</small>.<b> והשם</b> נֶאֱחַז <b>בַּסְּבַךְ</b> <small>(בראשית כב, יג)</small>, וְנִקַּף <b>סִבְכֵי</b> הַיַּעַר <small>(ישעיה י, לד)</small>. ומשקל אחר <b>בִּסֲבָךְ</b> עֵץ קַרְדֻּמּוֹת <small>(תהלים עד, ה)</small>, ה<b>בי"ת</b> נקראת בקמץ חטף. ומשקל אחר עָלָה אַרְיֵה <b>מִסֻּבְּכוֹ</b> <small>(ירמיה ד, ז)</small>, היית בשוא ופתיח. ויש ספרים בשוא לבדו ודגש ה<b>בי"ת</b> לתפארת. והנפרד ממנו ואף על פי שנכתב ב<b>שֹי"ן</b> תַּחַת <b>שׂוֹבֶךְ</b> הָאֵלָה <small>(שמואל ב' יח, ט)</small>.<b> ופעל שלא נזכר פעלו</b> [פֻּעַל] עַל גַּל שָׁרָשָׁיו <b>יְסֻבָּכוּ</b> <small>(איוב ח, יז)</small>, הכל ענין הסתבכות והסתעפות, ועקר הלשון שנקרא כן הענף והסעיף לפי שהענפים והסעיפים נאחזים ונקשרים ומעורבים זה בזה. ונקרא כן בלשון רבותינו הדבר הנקשר והנאחז והמעורבב מסובך כמו שאמרו תחת צמר מסובך <small>(חולין ל ע"ב)</small> וזולת זה מה שזכרו בזה. ומן הענין הזה <b>שְׂבָכִים</b> מַעֲשֵׂה <b>שְׂבָכָה</b> <small>(מלכים א' ז, יז)</small>. ואף על פי שזה ב<b>שֹי"ן</b> וזה ב<b>סמ"ך</b>, אחד הוא, כי דומה קו השבכה זה על זה לענף או לסעיף הנקשר והנאחז אחר על חבירו.
<h3>סבל</h3>
עֲוֹנֹתֵיהֶם <b>סָבָלְנוּ</b> <small>(איכה ה, ז)</small>, וּמַכְאֹבֵינוּ <b>סְבָלָם</b> <small>(ישעיה נג, ד)</small>. <b>והפעול מבנין הדגוש</b> [פִּעֵל] אַלּוּפֵינוּ <b>מְסֻבָּלִים</b> <small>(תהלים קמד, יד)</small>. <b>וההתפעל</b> <b>וְיִסְתַּבֵּל</b> הֶחָגָב <small>(קהלת יב, ה)</small>.<b> והשם</b> לְכָל <b>סֵבֶל</b> בֵּית יוֹסֵף <small>(מלכים א' יא, כח)</small>, בחמש נקודות, הֲסִירוֹתִי <b>מִסֵּבֶל</b> שִׁכְמוֹ <small>(תהלים פא, ז)</small>. ומשקל אחר נֹשֵׂא <b>סַבָּל</b> <small>(מלכים א' ה, כט)</small>, שם בפלס <b>שַׁבָּת</b>. ומשקל אחר עם <b>ה"א</b> הנקבה <b>סִבְלָה</b>. והקבוץ <b>סִבְלֹת</b> מִצְרַיִם <small>(שמות ו, ו)</small>, לְמַעַן עַנֹּתוֹ <b>בְּסִבְלֹתָם</b> <small>(שמות א, יא)</small>. ומשקל אחר אֶת עֹל <b>סֻבֳּלוֹ</b> <small>(ישעיה ט, ג)</small>, ה<b>בי"ת</b> בקמץ חטף. וענין הכל כובד המשא וטעינתו על הכתף. ופירוש <b>אַלּוּפֵינוּ מְסֻבָּלִים</b> רוצה לומר שורינו חזקים ויכולים לסבול משאם ועבודתם. או ענין מסובלים לרוב הבשר והשומן שהיו שמנים הרבה ובעלי בשר כאילו הבשר והשומן למשא עליהם. ופירוש <b>וַיִסְתַּבֵּל</b> החגב רוצה לומר שאפילו החגב שהוא עוף קטן יסתכל עליו אם ינוח עליו שלא יוכל לסבול אותו ויהיה עליו למשא אפילו החגב.
<h3>סגד</h3>
יִסְגָּוד [<b>יִסְגָּד</b>] לוֹ וְיִשְׁתַּחוּ <small>(ישעיה מד, יז)</small>, לְבוּל עֵץ <b>אֶסְגּוֹד</b> <small>(ישעיה מד, יט)</small>. תרגום וַיִּשְׁתַּחוּ <small>(בראשית יח, ב)</small> <b>וּסְגִיד</b>.
<h3>סגל</h3>
וִהְיִיתֶם לִי <b>סְגֻלָּה</b> <small>(שמות יט, ה)</small>, <b>וּסְגֻלַּת</b> מְלָכִים <small>(קהלת ב, ח)</small>. ענין יחוד הכסף והזהב ואבנים טובות באוצר.
<h3>סגן</h3>
<b>וְהַסְּגָנִים</b> לֹא יָדְעוּ אָנָה הָלַכְתִּי <small>(נחמיה ב, טז)</small>, פַּחֹות <b>וּסְגָנִים</b> <small>(ירמיה נא, כג)</small> <b>,</b> וְיָבֹא <b>סְגָנִים</b> כְּמוֹ חֹמֶר <small>(ישעיה מא, כה)</small>, פירוש ויבא על סגנים כמו היוצר על החומר. והם השרים הגדולים. ובלשון משנה נקרא המשנה לכהן גדול סגן <small>(יומא פרק רביעי משנה א. דף לט ע"א)</small>.
<h3>סגר</h3>
וְהַדֶּלֶת <b>סָגַר</b> אַחֲרָיו <small>(בראשית יט, ו)</small>, <b>סָגַר</b> אֶת פֶּרֶץ עִיר דָּוִד <small>(מלכים א' יא, כז)</small>, וַי"י <b>סָגַר</b> רַחְמָהּ <small>(שמואל א' א, ה)</small>, <b>סָגַר</b> עֲלֵיהֶם הַמִּדְבָּר <small>(שמות יד, ג)</small>. והוא עומד בחביריו ואינו בודד, ופירושו כאילו המדבר סגר עליהם הדרך שלא יוכלו לעבור. וַיְהִי הַשַּׁעַר <b>לִסְגּוֹר</b> <small>(יהושע ב, ה)</small>, <b>וּסְגֹר</b> דְּלָתְיךָ [דְּלָתְךָ] בַּעֲדֶךָ <small>(ישעיה כו, כ)</small>, <b>סָגְרוּ</b> דַּלְתוֹת הָאוּלָם <small>(דברי הימים ב' כט, ז)</small>. <b>והנפעל</b> <b>נִסְגַּר</b> לָבוֹא <small>(שמואל א' כג, ז)</small>, <b>תִּסָּגֵר</b> שִׁבְעַת יָמִים <small>(במדבר יב, יד)</small>. <b>והפעול מהדגוש</b> [פִּעֵל] סֹגֶרֶת <b>וּמְסֻגֶּרֶת</b> <small>(יהושע ו, א)</small>. <b>ושלא נזכר פעלו ממנו</b> [פֻּעַל] <b>סֻגַּר</b> כָּל בַּיִת מִבּוֹא <small>(ישעיה כד, י)</small>, <b>וְסֻגְּרוּ</b> עַל מַסְגֵּר <small>(שם כד, כב)</small>. <b>והשם</b> לְהוֹצִיא <b>מִמַּסְגֵּר</b> אַסִּיר <small>(שם מב, ז)</small>, והוא שם בית הסהר. והקבוץ בלשון נקבות וְיַחְגְּרוּ <b>מִמִּסְגְּרוֹתָם</b> <small>(שמואל ב' כב, מו)</small>. ו<b>שם</b> במשקל אחר וַיִּתְּנֻהוּ <b>בַסּוּגַר</b> <small>(יחזקאל יט, ט)</small>, והוא שם הכבל. ותרגם יונתן<b> בְּקוֹלָרִין</b>. ומשקל אחר בתוספת <b>מ"ם</b> בתחילה ו<b>תי"ו</b> באחרונה וְעָשִׂיתָ לּוֹ <b>מִסְגֶּרֶת</b> טֹפַח <small>(שמות כה, כה)</small>, שהיא סוגרת תוך השולחן. וכבר ביארנו אותו בשרש <b>זָרָה</b> היטב. ומשקל אחר וְאֶקְרַע <b>סְגוֹר</b> לִבָּם <small>(יהושע יג, ח)</small>, רוצה לומר על השומן הסוגר לבש שלא יבינו ושלא ישכילו כמו שאמר <b>הַשְׁמֵן</b> לֵב הָעָם הַזֶּה. <small>(ישעיה ו, י)</small> <b>והפעל הכבד</b> [הִפְעִיל] <b>וְהִסְגִּיר</b> הַכֹּהֵן אֶת הַנֶּגַע <small>(ויקרא יג, ד)</small>, <b>וְהִסְגִּירוֹ</b> הַכֹּהֵן שִׁבְעַת יָמִים <small>(ויקרא יג, ה)</small>, רוצה לומר יעמידנו סגור שלא יראנו אדם. וגם סגור היה שלא היה יוצא בין העם. וענין אחר לֹא <b>תַסְגִּיר</b> עֶבֶד אֶל אֲדֹנָיו <small>(דברים כג, טז)</small>, וְלָנוּ <b>הַסְגִּירוֹ</b> בְּיַד הַמֶּלֶךְ <small>(שמואל א' כג, כ)</small>, וְלֹא<b> הִסְגַּרְתַּנִי</b> בְּיַד אוֹיֵב <small>(תהלים לא, ט)</small>, <b>הֲיַסְגִּרֻנִי</b> בַעֲלֵי קְעִילָה <small>(שמואל א' כג, יא)</small>. וכן <b>פעל כבד אחר</b> [פִּעֵל] <b>סִגַּר</b> אֱלֹהִים הַיּוֹם אֶת אֹיִבְךָ בְּיָדֶךָ <small>(שם א' כו, ח)</small>, אֲשֶׁר <b>סִגְּרַנִי</b> י"י בְּיָדְךָ <small>(שם א' כד, יט)</small>, <b>יְסַגֶּרְךָ</b> י"י בְּיָדִי <small>(שם א' יז, מו)</small>, ענין כולם והדומה להם נתינה ומסירה. ואף על פי כן לא ימלט מן הענין הראשון כי קרובים הם בענין. וענין אחר לֹא יֻתַּן <b>סְגוֹר</b> תַּחְתֶּיהָ <small>(איוב כח, טו)</small> הוא הזהב הטהור הנקי. וכן אמר זָהָב <b>סָגוּר</b> <small>(מלכים א' ו, כ)</small>, כלומר. מטוהר ומזוקק. ואפשר שיהיה מהענין הזה הֶחָרָשׁ <b>וְהַמַּסְגֵּר</b> <small>(מלכים ב' כד, יד)</small>, רוצה לומר האנשים הגדולים והחשובים. וכן יקרא לחשוב מכלי המלחמה סגור כמו שאמר וְהָרֵק חֲנִית <b>וּסְגֹר</b> לִקְרַאת רֹדְפָי <small>(תהלים לה, ג)</small>. ויש לפרש <b>וּסְגֹר</b> ציווי מהענין הראשון, כלומר סגור לקראתם שלא יעברו וירדפו אחרי. ומהענין הראשון עוד שם כפול ה<b>למ"ד</b> דֶּלֶף טוֹרֵד בְּיוֹם<b> סַגְרִיר</b> <small>(משלי כז, טו)</small>, רוצה לומר ביום המטר שיהיה בני אדם נסגרים בבתיהם שלא יוכלו לצאת מפני המטר.
<h3>סדן</h3>
<b>סָדִין</b> עָשְׂתָה וַתִּמְכֹּר <small>(משלי לא, כד)</small>, שְׁלשִׁים <b>סְדִינִים</b> <small>(שופטיש יד, יב)</small>. הוא כסות הלילה הסמוך לבשר עשוי מפשתים. ויש מהם עשויים להתעטף בהם ביום [<b>לינצו"ל</b>].
<h3>סדר</h3>
צַלְמָוֶת וְלֹא <b>סְדָרִים</b> <small>(איוב י, כב)</small>. פירש רבי יונה סדרי הכוכבים. או יהיה פירושו כי במקום החשך הכל מבולבל ואין שם שום סדר. ותרגום שְׁתַּיִם מַעֲרָכוֹת <small>(ויקרא כד, ו)</small> <b>תַּרְתֵּין סִדְרִין</b>. ומן הענין הזה וַיֵּצֵא אֵהוּד <b>הַמִּסְדְּרוֹנָה</b> <small>(שופטים ג, כג)</small>, ואמר בו התרגום <b>לְאַכְסַדְרָא</b>. וכן הוא כי האכסדרה מסודרת ונערכת ספסלים וכסאות לישיבת האנשים. ומן הענין הזה כתוב ב<b>שֹי"ן</b> <b>וּשְׂדֵרֹת</b> בָּאֲרָזִים <small>(מלכים א' ו, ט)</small>, וְהַבָּא אֶל <b>הַשְּׂדֵרוֹת</b> יוּמָת <small>(מלכים ב' יא, ח)</small>, הוֹצִיאוּ אֹתָהּ אֶל מִבֵּית <b>לַשְּׂדֵרֹת</b> <small>(מלכים ב' יא, טו)</small>, רוצה לומר באמרו <b>וּשְׂדֵרֹת בָּאֲרָזִים</b> שעשה מערכות התקרה בארזים.
<h3>סהר</h3>
שָׁרְרֵךְ אַגַּן <b>הַסַּהַר</b> <small>(שיר השירים ז, ג)</small>, תרגום יָרֵחַ <small>(תהלים ח, ד)</small> <b>סִיהֲרָא</b>. ועל זה נקראו מראות הנשים שהרונים, כמו שאמר וְהַשְּׁבִיסִים <b>וְהַשַּׂהֲרֹנִים</b> <small>(ישעיה ג, יח)</small>, שהם דומים לסהר. והוא כתוב ב<b>שֹי"ן</b>. בֵּית <b>הַסֹּהַר</b> <small>(בראשית לט, כ)</small>, שם המאסר שהוא עגול בדמות הסהר.
<h3>סוג</h3>
כֻּלּוֹ <b>סָג</b> יַחְדָּו נֶאֱלָחוּ <small>(תהלים נג, ד)</small>, מִדְּרָכָיו יִשְׂבַּע <b>סוּג</b> לֵב <small>(משלי יד, יד)</small>. <b>והנפעל</b> לֹא <b>נָסוֹג</b> אָחוֹר לִבֵּנוּ <small>(תהלים מד, יט)</small>, <b>נְסֹגִים</b> אָחוֹר <small>(ירמיה מו, ה)</small>, וְאֶת <b>הַנְּסוֹגִים</b> מֵאַחֲרֵי י"י <small>(צפניה א, ו)</small>, <b>נָסֹגוּ</b> אָחוֹר <small>(ישעיה מב, יז)</small>, <b>וַיִּסֹּגוּ</b> וַיִּבְגְּדוּ כַּאֲבוֹתָם <small>(תהלים עח, נז)</small>, <b>וְנָסוֹג</b> מֵאַחַר אֱלֹהֵינוּ <small>(ישעיה נט, יג)</small>. וכן קֶשֶׁת יְהוֹנָתָן לֹא <b>נָשׂוֹג</b> אָחוֹר <small>(שמואל ב' א, כב)</small>. ואף על פי שנכתב ב<b>שֹי"ן</b>. <b>ושלא נזכר פעלו</b> [הָפְעַל] <b>וְהֻסַּג</b> אָחוֹר מִשְׁפָּט <small>(ישעיה נט, יד)</small>, והדגש תמורת הנח ב<b>הוּקַם</b> ו<b>הוּשַׁב</b>, ענין הכל התאחדות והתנכרות. וענין אחר <b>סוּגָה</b> בַּשּׁוֹשַׁנִּים <small>(שיר השירים ז, ג)</small> פירוש נגדרת ונגבלת. וכן בלשון המשנה <small>(אבות פרק ראשון משנה א)</small> ועשו סייג לתורה רוצה לומר גדר וגבול.
<h3>סוד</h3>
<b>סוֹד</b> י"י לִירֵאָיו <small>(תהלים כה, יד)</small>, כִּי אִם גָּלָה <b>סוֹדוֹ</b> <small>(עמוס ג, ז)</small>, <b>וְסוֹד</b> אַחֵר אַל תְּגָל <small>(משלי כה, ט)</small>, ענין עצה ודבר סתר. ומזה הענין לֹא יָשַׁבְתִּי <b>בְסוֹד</b> מְשַׂחֲקִים <small>(ירמיה טו, יז)</small>, רוצה לומר בעצתם כשמתחברים יחד לשחוק ולהבלי העולם. וכן וְעַל <b>סוֹד</b> בַּחוּרִים יַחְדָּו <small>(ירמיה ו, יא)</small>, <b>בְּסוֹד</b> יְשָׁרִים וְעֵדָה <small>(תהלים קיא, א)</small>. ורבי יונה חלקם לשני ענינים. והנכון שהכל ענין אחד. ומן השרש הזה והענין הזה [הָפְעַל] <b>הוּסַד</b> שְׁלֹמֹה לִבְנוֹת אֶת בֵּית הָאֱלֹהִים <small>(דברי הימים ב' ג, ג)</small>, כלומר נתיעץ ועמד בסוד בנין עם דוד אביו כמו שנאמר ויתן דוד לשלמה את תבנית האולם. וְתָשֵׂם <b>בַּסַּד</b> רַגְלַי <small>(איוב יג, כז)</small>, יש מפרשים אותו כי הוא העץ שמשימין בו רגלי האסורים <b>ציפ"י</b> בלע"ז. ועוד נכתבנו באות ה<b>שֹי"ן</b>.
<h3>סוה</h3>
וַיִּתֵּן עַל פָּנָיו <b>מַסְוֶה</b> <small>(שמות לד, לג)</small> הוא הצעיף, [<b>וויל"ו</b> בלע"ז].
<h3>סוך</h3>
<b>וְסוֹךְ</b> לֹא <b>סָכְתִּי</b> <small>(דניאל י, ג)</small>, וְרָחַצְתְּ <b>וָסַכְתְּ</b> <small>(רות ג, ג)</small>, וְשֶׁמֶן לֹא <b>תָסוּךְ</b> <small>(דברים כח, מ)</small>, ופירושו ובשמן לא תסוך בשרך ושערך. <b>וָאֲסֻכֵךְ</b> בַּשָּׁמֶן <small>(יחזקאל טז, ט)</small>. <b>והפעל הכבד</b> [הִפְעִיל] וַיִּרְחַץ <b>וַיָּסֶךְ</b> <small>(שמואל ב' יב, כ)</small>. והביא רבי יונה שם בזה השרש כְּרוּב מִמְשַׁח <b>הַסּוֹכֵךְ</b> <small>(יחזקאל כח, יד)</small>, אמר כי <b>סוֹכֵךְ</b> שם השמן הטוב שהיה מנהג המלכים להמשח בו. וראייתו כי מלת <b>מִמְשַׁח</b> פתוחה בעבור שהיא נסמכת אל <b>סוֹכֵךְ</b>. ויפה פירש. ונכפל בו ה<b>למ"ד</b> כמו שנכפל במלת <b>לְשֹׁטֵט</b> בצדכם שהוא מן <b>שׁוּט</b>. ועל זה נקרא הלגין שמשימין בו השמן <b>אסוך</b> <b>אָסוּךְ</b> שָׁמֶן <small>(מלכים ב' ד, ב)</small>, על שסכין ממנו. וה<b>אל"ף</b> נוספת. וענין אחר אַךְ<b> מֵסִיךְ</b> הוּא אֶת רַגְלָיו <small>(שופטים ג, כד)</small>, <b>לְהָסֵךְ</b> אֶת רַגְלָיו <small>(שמואל א, כד, ד)</small>, כנוי למי רגלים. ויונתן תרגם <b>לְמֶעְבַּד צוֹרְכֵיהּ</b>, למעבר צרכיה, רוצה לומר להפנות לנקבים גדולים. וכן במשנה <small>(יומא פרק שלישי משנה ב. דף כח ע"א)</small> זה הכלל היה במקדש כל המסך את רגליו היה טעון טבילה וכל המטיל מים טעון קדוש ידים ורגלים.
<h3>סוס</h3>
כִּי בָא <b>סוּס</b> פַּרְעֹה <small>(שמות טו, יט)</small>. והנקבה <b>סוּסָה</b> <b>לְסֻסָתִי</b> בְּרִכְבֵי פַרְעֹה <small>(שיר השירים א, ט)</small>, כִּי תִרְכַּב עַל <b>סוּסֶיךָ</b> <small>(חבקוק ג, ח)</small>, דָּרַכְתָּ בַיָּם<b> סוּסֶיךָ</b> <small>(חבקוק ג, טו)</small>, רמז לעננים. ושם עוף בזה השם <b>כְּסוּס</b> עָגוּר כֵּן אֲצַפְצֵף <small>(ישעיה לח, יד)</small>, פירוש כסוס ועגור כמו שֶׁמֶשׁ יָרֵחַ <small>(חבקוק ג, יא)</small>. ובמקום אחר אמרו ב<b>יו"ד</b> תחת ה<b>ו"ו</b> וְתֹר וְסִוס [<b>וְסִיס</b>] וְעָגוּר <small>(ירמיה ח, ז)</small>, והוא שם עוף. ואמר בו התרגום<b> וְשַׁפְנִינָא וְכוּרְכַיָא וּסְנוּנִיתָא</b>. ובדברי רבותינו ז"ל <small>(קידושין מד ע"א)</small> קם ריש לקיש צוח ככורכיא [וצווח ריש לקיש כי כרוכיא] ופירש רבינו שלמה ז"ל <b>גרוא"ה</b> בלע"ז.
<h3>סוף</h3>
<b>סָפוּ</b> תַמּוּ <small>(תהלים עג, יט)</small>, וְזִכְרָם לֹא <b>יָסוּף</b> <small>(אסתר ט, כח)</small>, יַחְדָּו <b>יָסֻפוּ</b> <small>(ישעיה סו, יז)</small>. <b>והפעל הכבד</b> [הִפְעִיל] <b>אָסֵף</b> כֹּל <small>(צפניה א, ב)</small>, <b>אָסֹף אֲסִיפֵם</b> <small>(ירמיה ח, יג)</small>. אבל <b>אָסֹף</b> אינו מעיקר זה כי אם משרש <b>אָסַף</b> כאשר כתבתיו בשרש ה<b>אל"ף</b> אבל הוא מענין אלו, וענינם ענין כליה. ומענין זה <b>סוֹף</b> דָּבָר הַכֹּל נִשְׁמָע <small>(קהלת יב, יג)</small>, <b>סוֹף</b> כָּל הָאָדָם <small>(קהלת ז, ב)</small>, וּמְצָאתֶם אֹתָם <b>בְּסוֹף</b> הַנַּחַל <small>(דברי הימים ב' כ, יז)</small>, אחרית הדבר ותכליתו. ולא ימלט מענין זה וּכְגַלְגַּל לִפְנֵי <b>סוּפָה</b> <small>(ישעיה יז, יג)</small>, וּכְמֹץ גְּנָבַתּוּ <b>סוּפָה</b> <small>(איוב כא, יח)</small>, בְּסוּפָה ובשֹערה דרכו <small>(נחום א, ג)</small>, וְגַלְגִּלָּיו<b> כַּסּוּפָה</b> <small>(ישעיה ה, כח)</small>, <b>כְּסוּפוֹת</b> בַּנֶּגֶב לַחֲלֹף <small>(ישעיה כא, א)</small>, כי גם הוא ענין כליה שהוא הרוחות והזועות שהם מניעים הדברים קל מהרה ומְכַלים אותם. וענין אחר וַתָּשֶׂם <b>בַּסּוּף</b> עַל שְׂפַת הַיְאֹר <small>(שמות ב, ג)</small>, קָנֶה<b> וָסוּף</b> קָמֵלוּ <small>(ישעיה יט, ו)</small>. הוא הגמא. ויש ממנו גדול בקרקע הים בעיקרי ההרים, ועליו נאמר <b>סוּף</b> חָבוּשׁ לְרֹאשִׁי <small>(יונה ב, ו)</small>. וגם הוא לא ימלט מהענין הראשון כי אפשר שנקרא כן לפי שהוא כלה במהרה.
<h3>סור</h3>
וְהֶעָנָן <b>סָר</b> מֵעַל הָאֹהֶל <small>(במדבר יב, י)</small>. ויש לפרש כמו זה הַכֹּל <b>סָר</b> <small>(תהלים יד, ג)</small>, פירוש סר מן הדרך הטובה.<b> וְסַרְתֶּם</b> מִן הַדֶּרֶךְ <small>(דברים לא, כט)</small> יְסוּרַי [<b>וְסוּרַי</b>] בָּאָרֶץ יִכָּתֵבוּ <small>(ירמיה יז, יג)</small>, רוצה לומר סורים ממני. והוא <b>תאר</b>, כי יבאו תארי נחי ה<b>עי"ן</b> פעמים בשורק כמו וַתַּבֵּט עֵינִי <b>בְּשׁוּרָי</b> <small>(תהלים צב, יב)</small>, <b>שׁוּבֵי</b> מִלְחָמָה <small>(מיכה ב, ח)</small>. וכן<b> סוּרֵי</b> הַגֶּפֶן נָכְרִיָּה <small>(ירמיה ב, כא)</small>, רוצה לומר הנטישות הסורים מן הגפן, כלומר כך נהפכתם לי כסורי הגפן ובגפן נכריה. גֹּלָה <b>וְסוּרָה</b> <small>(ישעיה מט, כא)</small>, רוצה לומר סורה ממקומה. כִּי גַם אוֹי לָהֶם <b>בְּשׂוּרִי</b> מֵהֶם <small>(הושע ט, יב)</small>, נכתב ב<b>שֹי"ן</b> והוא כמו ב<b>סמ"ך</b>.<b> והפעל הכבד</b> [הִפְעִיל] <b>וְהֵסִיר</b> י"י מִמְּךָ כָּל חֹלִי <small>(דברים ז, טו)</small>, <b>וַתָּסַר</b> בִּגְדֵי אַלְמְנוּתָהּ <small>(בראשית לח, יד)</small>,<b> הָסִיר</b> הַמִּצְנֶפֶת וְהָרִים הָעֲטָרָה <small>(יחזקאל כא, לא)</small>. כִּי אִם <b>הֱסִירְךָ</b> הַעִוְרִים וְהַפִּסְחִים <small>(שמואל ב' ה, ו)</small>, ה<b>ה"א</b> בשוא וסגול.<b> מוּסָר</b> מֵעִיר <small>(ישעיה יז, א)</small>. <b>ושלא נזכר פעלו</b> [הָפְעַל] וּמֵעֵת <b>הוּסַר</b> הַתָּמִיד <small>(דניאל יב, יא)</small>. אך וַיַּרְא י"י כִּי <b>סָר</b> לִרְאוֹת <small>(שמות ג, ד)</small>,<b> אָסֻרָה</b> נָּא וְאֶרְאֶה <small>(שמות ג, ג)</small>, <b>סוּרָה</b> שְׁבָה פֹּה פְּלֹנִי אַלְמֹנִי <small>(רות ד, א)</small>, והדומים להם ידמה כי הם ענין אחר הפך הענין הראשון, אבל לדקות העיון תכיר שהוא נכלל בענין הראשון, כי ה<b>מ"ם</b> מסתתר עמהם ורוצה לומר כי סר ממקומו לראות, סורה ממקומך ושבה פה. ומזה הענין <b>וְסָר</b> מִרְזַח סְרוּחִים <small>(עמוס ו, ד)</small>, כלומר קרוב לבא אבל הםרוחים. וענין אחר <b>סָר</b> סָבְאָם <small>(הושע ד, יח)</small>, פירושו נבאש, ותרגום ויבאשׁ <small>(שמות טז, כ)</small> <b> וּסְרִי</b> כלומר מרוב שתייתם נבאש סבאם בפיהם. ויש לפרש מזה הַכֹּל <b>סָר</b> <small>(תהלים יד, ג)</small>. וענין אחר כִּי דִבֶּר <b>סָרָה</b> <small>(דברים יג, ו)</small>, <b>תאר</b> בפלס רָחֵל בִּתּוֹ <b>בָּאָה</b> <small>(בראשית כט, ו)</small>, רצה לומר דִבֶּר דברת סרה. הֶעְמִיקוּ <b>סָרָה</b> <small>(ישעיה לא, ו)</small>, דבר עושק וסרה. עוֹד תּוֹסִיפוּ <b>סָרָה</b> <small>(ישעיה א, ה)</small>, פירוש דברת סרה או עלילת סרה. מַה זֶּה רוּחֲךָ <b>סָרָה</b> <small>(מלכים א' כא, ה)</small>, <b>סַר</b> וְזָעֵף <small>(מלכים א' כא, ד)</small>, <b>יָסוּרוּ</b> בִי <small>(הושע ז, יד)</small>. ובנין <b>הפעיל</b> מזה לדעת קצת המפרשים חַי אֵל <b>הֵסִיר</b> מִשְׁפָּטִ <small>(איוב כז, ב)</small>. <b>ובנין מרובע</b> [פּעלל] דְּרָכַי <b>סוֹרֵר</b> <small>(איכה ג, יא)</small>. <b>והתאר</b> כִּי כְּפָרָה <b>סֹרֵרָה</b> <small>(הושע ד, טז)</small>, וַיִּתְּנוּ כָתֵף <b>סֹרָרֶת</b> <small>(זכריה ז, יא)</small>. ענין המלות האלו העוות והשתנות מהמנהג. וכתב הרב רבי יצחק בן גיאת <b>דְּרָכַי סוֹרֵר</b> מן סִירִים סְבֻכִים <small>(נחום א, י)</small>. וכתב החכם רבי יונה כי <b>סַר וְזָעֵף</b> מפעלי הכפל וראייתו שהוא פתח ואילו היה מפעלי ה<b>עי"ן</b> היה קמץ כי התארים עלולי ה<b>עי"ן</b> קמוצים. ואנחנו מצאנו בספרים מדוייקים רוב התארים מפעלי הכפל קמוצים כמו התארים עלולי ה<b>עי"ן</b> אף על פי שמקצתן פתחין. וכן נמצאו תארים מנחי ה<b>עי"ן</b> מעטים בפתח כמו מַקַּל לִבְנֶה <b>לַח</b> <small>(בראשית ל, לז)</small>, כָל עֵץ <b>לַח</b> <small>(יחזקאל כא, ג)</small>, מְפִיקִים <b>מִזַּן</b> אֶל <b>זַן</b> <small>(תהלים קמד, יד)</small>, ודע כי הרבה ממנו פתחין, אם כן <b>סַר וְזָעֵף</b> וחביריו באו כמותם, אם כן יהיו מנחי ה<b>עי"ן</b> או מפעלי הכפל. ואמר עליהם בעל המסורת ב' פתחין. וְהַשְּׁלִשִׁית בְּשַׁעַר <b>סוּר</b> <small>(מלכים ב' יא, ו)</small>, תרגום יונתן <b>בִּתְרַע גִבָּרַיָא</b>. ובדברי רבותינו ז"ל <small>(ירושילמי יומא)</small> שהוא שער המזרחי ושבעה שמות נקראו לו שער סוּר ששם היו טמאים פורשין הדא הוא דכתיב <b>סוּרוּ</b> טָמֵא קָרְאוּ לָמוֹ <small>(איכה ד, טו)</small>, בְּשַׁעַר <b>הַיְסוֹד</b> <small>(דברי הימים ב' כג, ה)</small>, ששם היו מיסדים ההלכה. שער חרסית שהוא מכוון כנגד זריחת השמש הא כמה דתימר הָאֹמֵר לַחֶרֶס וְלֹא יִזְרָח <small>(איוב ט, ז)</small>. שער האיתון שהוא משמש כניסה ויציאה. שער התוך שהוא ממוצע בין שני שערים. שער חדש ששם חדשו סופרים את ההלכה. שער העליון שהוא למעלה מעזרת ישראל.
<h3>סות</h3>
וּבְדַם עֲנָבִים <b>סוּתֹה</b> [סוּתוֹ] <small>(בראשית מט, יא)</small>, פירוש כסותו.
<h3>סחב</h3>
<b>וְסָחַבְנוּ</b> אֹתוֹ עַד הַנַּחַל <small>(שמואל ב' יז, יג)</small>, פירוש חומת העיר נסחב עד הנחל. ואמר אותו על החומה ואף על פי שהיא לשון נקבה לפי שנקראת גם כן <b>שׁוּר</b> שהוא לשון זכר. אִם לוֹא <b>יִסְחָבוּם</b> צְעִירֵי הַצֹּאן <small>(ירמיה מט, כ)</small>, <b>סָחוֹב</b> וְהַשְׁלֵךְ <small>(ירמיה כב, יט)</small>, וְאֶת הַכְּלָבִים <b>לִסְחֹב</b> <small>(ירמיה טו, ג)</small>, בְּלוֹיֵ הסְחָבוֹת [<b>סְחָבוֹת</b>] <small>(ירמיה לח, יא)</small>, ענין כלם הגרירה והמשיכה בקרקע <b>טירס"ר</b> בלע"ז. ורוצה לומר סחבות הבגדים הבלויים שנסחבו בקרקע ובאשפה.
<h3>סחה</h3>
<b>וְסִחֵיתִי</b> עֲפָרָהּ מִמֶּנָּה <small>(יחזקאל כו, ד)</small>.<b> והשם</b> <b>סְחִי</b> וּמָאוֹס <small>(איכה ג, מה)</small> בפלס <b>שְׁבִי, צְבִי</b>. ענינם כענין <b>סָחַב</b> אלא שזה הוא גרירת הטיט מן הקרקע והדברים המאוסים כשמכבדין את הקרקע ההוא.
<h3>סחף</h3>
מָטָר<b> סֹחֵף</b> וְאֵין לָחֶם <small>(משלי כח, ג)</small>. <b>והנפעל</b> מַדּוּעַ <b>נִסְחַף</b> אַבִּירֶיךָ <small>(ירמיה מו, טו)</small>. ענינם ענין הולכה וגריפה והדיפה, כי זרם המטר גורף ומוליך העצים והזרעים. וכן בדברי רבותינו ז"ל <small>(כתובות פרק ראשון משנה ו. דף יב ע"ב)</small> נסתחפה שדהו.
<h3>סחר</h3>
<b>סָחֲרוּ</b> אֶל אֶרֶץ וְלֹא יָדָעוּ <small>(ירמיה יד, יח)</small>, פירושו סבבו. לִבִּי <b>סְחַרְחַר</b> <small>(תהלים לח, יא)</small>, כלומר הלך סביב סביב ואינו מיושב מרוב הצרות. ותרגום סָבִיב סָבִיב <small>(יחזקאל לז, ב)</small> <b>סְחוֹר סְחוֹר</b>. <b>וַיִּסֹּב</b> מֵעֲלֵיהֶם <small>(בראשית מב, כד)</small> <b>וְאִסְתַּחַר מֵעִלָּוֵיהוֹן</b>. ומזה הענין נקרא התגר סוחר לפי שהוא סובב את הארצות תמיד הולך ושב. עֹבֵר <b>לַסֹּחֵר</b> <small>(בראשית כג, ז)</small>, אֲנָשִׁים מִדְיָנִים <b>סֹחֲרִים</b> <small>(בראשית לז, כח)</small>, אֲשֶׁר <b>סֹחֲרֶיה</b> שָׂרִים <small>(ישעיה כג, ח)</small>. שְׁבוּ<b> וּסְחָרוּהָ</b> <small>(בראשית לד, י)</small>, רצה לומר סחרו בה, תַּרְשִׁישׁ <b>סֹחַרְתֵּךְ</b> <small>(יחזקאל כז, יב)</small>, רוצה לומר מביאה הסחורות אליך. <b>והשם</b> אִיִּים רַבִּים <b>סְחֹרַת</b> יָדֵךְ <small>(יחזקאל כז, טו)</small>. ומשקל אחר <b>סַחְרָהּ</b> וְאֶתְנַנָּהּ <small>(ישעיה כג, יח)</small>, טוֹב <b>סַחְרָהּ</b> <small>(משלי ג, יד)</small>. ומשקל אחר <b>מִסְּחַר</b> כָּסֶף <small>(שם)</small>, וַתְּהִי <b>סְחַר</b> גּוֹיִם <small>(ישעיה כג, ג)</small>, <b>וּסְחַר</b> כּוּשׁ <small>(ישעיה מה, יד)</small>. ובתוספת <b>מ"ם</b> <b>וּמִסְחַר</b> הָרֹכְלִים <small>(מלכים א' י, טו)</small>. וכן נקרא מזה הענין המגן שהוא עגול סביב סביב סוחרה, צִנָּה <b>וְסֹחֵרָה</b> אֲמִתּוֹ <small>(תהלים צא, ד)</small>, רודלא [טארג"א בלע"ז]. וְדַר <b>וְסֹחָרֶת</b> <small>(אסתר א, ו)</small>, אבן יקרה, ואפשר שתהיה ביד הסוחרים תמיד ולפיכך נקראת סוחרת. כמו שאמרו רבותינו ז"ל על פסוק דר וסוחרת <small>(מגלה יב ע"א)</small> שהיא אבן אחת שקוראה דרור לכל בעלי סחורה.
<h3>סחש</h3>
וּבַשָּׁנָה הַשֵּׁנִית <b>סָחִישׁ</b> <small>(מלכים ב' יט, כט)</small>, הוא הצומח משרשי הזרע ויונתן תרגם <b>כַּתְכְּתִין</b>, כלומר הבא אחר הספיח.
<h3>סיג</h3>
כַּסְפֵּךְ הָיָה <b>לְסִיגִים</b> <small>(ישעיה א, כב)</small>, הָיוּ לִי בֵית יִשְׂרָאֵל לְסִוג [<b>לְסִיג</b>] <small>(יחזקאל כב, יח)</small>, הוא הדבר הרע הנשאר אחר שהותך הכסף או שאר המתכות ונבחר הטוב והזוקק שבו וישאר הרע הוא יקרא <b>סיג</b>. כֶּסֶף <b>סִיגִים</b> <small>(משלי כו, כג)</small>, שלא זוקק ולא הוסרו הסיגים ממנו.
<h3>סיר</h3>
בְּשִׁבְתֵּנוּ עַל <b>סִיר</b> הַבָּשָׂר <small>(שמות טז, ג)</small>, שְׁפֹת<b> הַסִּיר</b> שְׁפֹת וְגַם יְצֹק בּוֹ מָיִם <small>(יחזקאל כד, ג)</small>, <b>סִיר</b> נָפוּחַ <small>(ירמיה א, יג)</small>, מָוֶת <b>בַּסִּיר</b> <small>(מלכים ב' ד, מ)</small>,<b> סִיר</b> אֲשֶׁר חֶלְאָתָה בָהּ <small>(יחזקאל כד, ו)</small>, תַּחַת <b>הַסִּיר</b> <small>(קהלת ז, ו)</small>, ענינם קדירה. והקבוץ בלשון נקבה <b>בַּסִּירוֹת</b> וּבַדְּוָדִים <small>(דברי הימים ב' לה, יג)</small>, וְעָשִׂיתָ <b>סִּירֹתָיו</b> <small>(שמות כז, ג)</small>. בְּטֶרֶם יָבִינוּ <b>סִּירֹתֵיכֶם</b> אָטָד <small>(תהלים נח, י)</small>, ואמר יבינו על הקדרות דרך השאלה ורצה לומר בטרם שירגישו הסירות האטד, כלומר שיתחממו מן האטד הבוער תחתיהם <b>כְּמוֹ חַי</b> <small>(שם)</small>, שהבשר בקדרה עדיין חי שלא נתבשל כלום כן יבא החרון והשבר להם פתאום. ופירש הפסוק על דרך הבשר עודנו בין שניהם טרם יכררת ואף י"י חרה בעם. וענין אחר כְקוֹל <b>הַסִּירִים</b> <small>(קהלת ז, ו)</small>, הִנְנִי שָׂךְ אֶת דַּרְכֵּךְ <b>בַּסִּירִים</b> <small>(הושע ב, ח)</small>, כִּי עַד <b>סִירִים</b> סְבֻכִים <small>(נחום א, י)</small>. ובלשון נקבות וְאַחֲרִיתְכֶן <b>בְּסִירוֹת</b> דּוּגָה <small>(עמוס ד, ב)</small> ענין כלם והדומים להם קוצים. ויש מפרשים מזה הענין דְּרָכַי <b>סוֹרֵר</b> <small>(איכה ג, יא)</small>. ויש לפרש <b>בְּסִירוֹת</b> דוגה מהענין הראשון והן הדוגיות, ולפי שהן קטנות קרא אותן בלשון <b>סִיר</b>, וכן תרגם יונתן <b>וּבְנַתְכוֹן בְּדוּגִית צָיְדִין</b>.
<h3>סית</h3>
[הִפְעִיל] כִּי <b>יְסִיתְךָ</b> אָחִיךָ בֶן אִמֶּךָ <small>(דברים יג, ז)</small>,<b> וַיָּסֶת</b> אֶת דָּוִד בָּהֶם <small>(שמואל ב' כד, א)</small>. אִם י"י <b>הֱסִיתְךָ</b> בִי <small>(שמואל א' כו, יט)</small>, ה<b>ה"א</b> בחטף סגול. וְאַף <b>הֲסִיתְךָ</b> מִפִּי צָר <small>(איוב לו, טז)</small>, ה<b>ה"א</b> בחטף פתח. כִּי חֵמָה פֶּן <b>יְסִיתְךָ</b> <small>(איוב לו, יח)</small>, <b>וַתְּסִיתֵהוּ</b> לִשְׁאוֹל מֵאֵת אָבִיהָ <small>(יהושע טו, יח)</small>, <b>וַתְּסִיתֵנִי</b> בוֹ לְבַלְּעוֹ חִנָּם <small>(איוב ב, ג)</small>, <b>וַיְסִיתֵם</b> אֱלֹהִים מִמֶּנּוּ <small>(דברי הימים ב' יח, לא)</small>, אֲשֶׁר <b>הֵסַתָּה</b> אֹתוֹ <small>(מלכים א' כא, כו)</small>, הדגש תמורת הנח אשר בהֵסתה או הֱסיתה. וכן בדגש <b>פ"א</b> הפעל <b>הִסִּיתוּךָ</b> וְיָכְלוּ לְךָ <small>(ירמיה לח, כב)</small>, פֶּן <b>יַסִּית</b> אֶתְכֶם חִזְקִיָּהוּ <small>(ישעיה לו, יח)</small>, והדגש תמורת הנח כלם אשר הם מזה השרש ענין הסתה והשלכה מדעת לדעת אחר. ופירוש <b>וַיְסִיתֵם אֱלֹהִים מִמֶּנּוּ</b> כענין ויסירם כלומר העיר רוחם והסית לבם לסור ממנו כמו שאמר וי"י עזרו <small>(שם)</small>.
<h3>סכך</h3>
<b>סֹכְכִים</b> בְּכַנְפֵיהֶם <small>(שמות כה, כ)</small>, מִמְשַׁח <b>הַסּוֹכֵךְ</b> <small>(יחזקאל כח, יד)</small>, כְּרוּב <b>הַסֹּכֵךְ</b> <small>(יחזקאל כח, טז)</small>. וכן <b>וְשַׂכֹּתִי</b> כַפִּי <small>(שמות לג, כב)</small>, ואף על פי שנכתב ב<b>שֹי"ן</b>. <b>וְסַכֹּתָ</b> עַל הָאָרֹן אֶת הַפָּרֹכֶת <small>(שמות מ, ג)</small>, <b>סַכּוֹתָה</b> בֶעָנָן לָךְ <small>(איכה ג, מד)</small>,<b> סַכֹּתָה</b> בָאַף <small>(איכה ג, מג)</small>,<b> וַיָּסֹכּוּ</b> הַכְּרֻבִים <small>(מלכים א' ח, ז)</small>, <b>יְסֻכֻּהוּ</b> צֶאֱלִים צִלְלוֹ <small>(איוב מ, כב)</small>. <b>והפעל הכבד</b> [הִפְעִיל] <b>וַיָּסֶךְ</b> בִּדְלָתַיִם יָם <small>(איוב לח, ח)</small>, בְּאֶבְרָתוֹ <b>יָסֶךְ</b> לָךְ <small>(תהלים צא, ד)</small>,<b> וַיָּסֶךְ</b> אֱלוֹהַּ בַּעֲדוֹ <small>(איוב ג, כג)</small>. <b>ושלא נזכר פועלו ממנו</b> [הָפְעַל] אֲשֶׁר <b>יֻסַּךְ</b> בָּהֵן <small>(שמות כה, כט)</small>. <b>וכבד אחר</b> [פִּעֵל] ונכתב ב<b>שֹי"ן</b> וּבַעֲצָמוֹת וְגִידִים <b>תְּשׂכְכֵנִי</b> <small>(איוב י, יא)</small>. <b>והשם</b> סוך כִּי יִצְפְּנֵנִי <b>בְּסֻכֹּה</b> <small>(תהלים כו, ה)</small>. ונכתב ב<b>שֹי"ן</b> וַיַּחְמֹס כַּגַּן <b>שֻׂכּוֹ</b> <small>(איכה ב, ו)</small>. וב<b>ה"א</b> הנקבה <b>וְסֻכָּה</b> תִּהְיֶה לְצֵל יוֹמָם מֵחֹרֶב <small>(ישעיה ד, ו)</small>, <b>בַּסֻּכֹּת</b> תֵּשְׁבוּ שִׁבְעַת יָמִים <small>(ויקרא כג, מב)</small>. ומשקל אחר בתוספת <b>מ"ם</b> פָּרַשׂ עָנָן <b>לְמָסָךְ</b> <small>(תהלים קה, לט)</small>, אֶת <b>מָסַךְ</b> הַפֶּתַח <small>(שמות מ, כח)</small> משפטו <b>מִסְכָךְ</b> בפלס <b>מִכְלָל</b>.<b> וְהֻכַן</b> הַסֹּכֵךְ <small>(נחום ב, ו)</small>, הוא מכסה קרשים ועורות עליהם ובאים הנלחמים אל העיר ונכנסים תחתיו עד לחומה וחותרין תחתיו החומה והוא מגן עליהם מן האבנים המושלכים מעל החומה. ובלע"ז קורין לה <b>טלפ"א</b>. ומזה השרש והענין הזה וְאֶת מיּסַךְ [<b>מוּסַךְ</b>] הַשַּׁבָּת <small>(מלכים ב' טז, יח)</small>, בשקל מַעֲשֵׂה<b> מוֹרָד</b> <small>(מלכים א' ז, כט)</small> ששרשו <b>רָדַד</b>. ואף על פי שזה בשורק וזה בחלם אחד הם. ופירשו רבי יונה מחסה המשמרה כלומר המקום אשר יחסו בו אנשי המשמרה. ויונתן תרגם <b>טִיקוּס</b>. וכתב רבינו שלמה גג אהל עשוי לצל לשבה תחתיו בעזרה ביום השבת. הענין הזה רובו ענין סיכוך למעלה. ויש שהוא ענין מחיצה ומגן והבדיל בין דבר לדבר כמו <b>וְסַכֹּתָ</b> עַל הָאָרֹן אֶת הַפָּרֹכֶת <small>(שמות מ, ג)</small>, <b>וַיָּסֶךְ</b> עַל אֲרוֹן הָעֵדוּת <small>(שמות מ, כא)</small>, כי לא היה הפרכת על הארון אלא סמוך לו מבדיל בינו ובין אהל מועד. וכן פָּרֹכֶת <b>הַמָּסָךְ</b> <small>(שמות לה, יב)</small>, וְאֶת <b>מָסַךְ</b> הַפֶּתַח <small>(שמות לה, טו)</small>, <b>סַכּוֹתָה</b> בֶעָנָן לָךְ <small>(איכה ג, מד)</small>, <b>וַיָּסֶךְ</b> בִּדְלָתַיִם יָם <small>(איוב לח, ח)</small>. כִּי אֶעֱבֹר <b>בַּסָּךְ</b> <small>(תהלים מב, ה)</small>, פירוש במנין הקהל ובכללו. ודומה לו בדברי רבותינו ז"ל בענין מנין הכל סך זבינתא, סך קירי פלסתר, סך הכל <small>(עבודה זרה יא ע"ב)</small>, וזולת זד ממה שנשתמשו בזה הלשון הרבה. והוסיפו עליו <b>מ"ם</b> ואמרו ובלבד שלא יזכיר לו סכום מקח <small>(ביצה כט ע"ב)</small>.
<h3>סכל</h3>
עַם <b>סָכָל</b> וְאֵין לֵב <small>(ירמיה ה, כא)</small>, בָּנִים <b>סְכָלִים</b> <small>(ירמיה ד, כב)</small>. <b>נִסְכָּלְתָּ</b> לֹא שָׁמַרְתָּ אֶת מִצְוַת י"י <small>(שמואל א' יג, יג)</small>. <b>והשם</b> נִתַּן <b>הַסֶּכֶל</b> בַּמְּרוֹמִים רַבִּים רביב <small>(קהלת י, ו)</small>, בשש נקודות. ויש אומרים שהוא ענין <b>שֵֹכֶל</b> ב<b>שֹי"ן</b>. והוא הנכון. ועוד נפרשנו בשרש <b>שָֹכַל</b>. ומשקל אחר <b>וְהַסִּכְלוּת</b> הוֹלֵלוֹת <small>(קהלת ז, כה)</small>, <b>והפעול הדגוש</b> [פִּעֵל] והוא <b>יוצא</b> <b>סַכֶּל</b> נָא אֶת עֲצַת אֲחִיתֹפֶל <small>(שמואל ב' טו, לא)</small>, וְדַעְתָּם <b>יְסַֹכֵּל</b> <small>(ישעיה מד, כה)</small>. <b>והפעל הכבד</b> [הִפְעִיל] <b>הִסְכַּלְתִּי</b> וָאֶשְׁגֶּה <small>(שמואל א' כו, כא)</small>, <b>הִסְכַּלְתָּ</b> עֲשׂוֹ <small>(בראשית לא, כח)</small>. וידמה שאינם פועלים עוברים. ומזה הענין אף על פי שכתוב ב<b>שֹי"ן</b> וְדַעַת הֹלֵלוֹת<b> וְשִׂכְלוּת</b> <small>(קהלת א, יז)</small>, ואמר בעל המסרה כל לשון טפשותא כתוב ב<b>סמ"ך</b> בר מן חד כתוב ב<b>שֹי"ן</b> וְדַעַת הֹלֵלוֹת <b>וְשִׂכְלוּת</b>.
<h3>סכן</h3>
הוֹכֵחַ בְּדָבָר לֹא <b>יִסְכּוֹן</b> <small>(איוב טו, ג)</small>, לֹא <b>יִסְכָּן</b> גָּבֶר <small>(איוב לד, ט)</small>, כִּי תֹאמַר מַה <b>יִּסְכָּן</b> לָךְ <small>(איוב לה, ג)</small>. הַלְאֵל <b>יִסְכָּן</b> גָּבֶר כִּי יִסְכֹּן עָלֵימוֹ מַשְׂכִּיל <small>(שם כב, ב)</small>, פירוש הלאל יועיל גבר בצדקו וביושר מעשיו כי לו לבדו יועיל ולא לאל, ענינם ענין תועלת. ורבי אברהם אבן עזרא פירש <b>הַלְאֵל יִסְכָּן גָּבֶר</b> ענין תוכחת, כלומר הלאל יוכיח גבר או יוכיח בין שניהם משכיל. <b>והפעל הכבד</b> [הִפְעִיל] <b>הַסְכֶּן</b> נָא עִמּוֹ וּשְׁלָם <small>(שם כב, כא)</small>, והוא עובר כמשפטו בהסתר מלת <b>דְּרָכֶיךָ</b> פירוש תועיל דרכיך עמו ותהי בשלום. וכן וְכָל דְּרָכַי <b>הִסְכַּנְתָּה</b> <small>(תהלים קלט, ג)</small>, פירושו הועלת כלומר שנתת בהם תועלת. וענין אחר <b>הַהַסְכֵּן הִסְכַּנְתִּי</b> <small>(במדבר כב, ל)</small>, פירוש ההרגל הרגלתי. ויש לפרש מזה הענין <b>הַסְכֶּן נָא עִמּוֹ וּשְׁלָם</b>, פירוש הרגל עמו שתהיה עמו תמיד. ויש מפרשים מזה <b>וְכָל דְּרָכַי הִסְכַּנְתָּה</b> הרגלת דרכי כלומר שאתה יודע אותבם תמיד. וענין אחר לך בֹּא אֶל <b>הַסֹּכֵן</b> הַזֶּה <small>(ישעיה כב, טו)</small>, פירוש הפקיר על האוצר. וכן וַיִּבֶן עָרֵי <b>מִסְכְּנוֹת</b> לְפַרְעֹה <small>(שמות א, יא)</small>, וְאֵת כָּל <b>מִסְכְּנוֹת</b> עָרֵי נַפְתָּלִי <small>(דברי הימים ב' טז, ד)</small>, וַיִּבֶן בִּיהוּדָה בִּירָנִיּוֹת וְעָרֵי <b>מִסְכְּנוֹת</b> <small>(דברי הימים ב' יז, יב)</small>, <b>וּמִסְכְּנוֹת</b> לִתְבוּאַת דָּגָן וְתִירוֹשׁ וְיִצְהָר <small>(שם ב' לב, כח)</small>. ענינם אוצרות. והכניס רבי יונה בזה הענין וּתְהִי לוֹ <b>סֹכֶנֶת</b> <small>(מלכים א' א, ב)</small>, כלומר אוצרות. והנכון והישר בעיני כי פירוש סוכנת מועילה, כמו מה <b>יִסְכָּן</b> לך, הלאל <b>יִסְכָּן</b> גבר. וענינו שתהיה מועילה לו מפני הצינה. וזהו שאמר וְשָׁכְבָה בְחֵיקֶךָ וְחַם לַאדֹנִי הַמֶּלֶךְ <small>(שם)</small>. ועוד פירשו סוכנת מחממת. ומורה עליו וְשָׁכְבָה בְחֵיקֶךָ <b>וְחַם</b> לַאדֹנִי הַמֶּלֶךְ, רוצה לומר שלא ידעה, אך היתה לו מהממת ושוכבת עמו, כי אסורה היתה לו משום לא ירבה לו נשים וכבר היו לו שמונה עשר. וכן לפי דעתי בּוֹקֵעַ עֵצִים <b>יִסָּכֶן</b> בָּם <small>(קהלת י, ט)</small>, כלומר יתחמם בם בעמלו בם. ובן קורין בערבי לדבר החם א"ל סכו"ן. ויש מפרשים <b>יִסָּכֶן</b> בם מענין סכנה וממה שנשתמשו רבותינו ז"ל הרבה בזה הלשון באמרם במשנה <small>(גיטין פרק ששי משנה ה. דף סה ע"ב)</small> המפרש והיוצא בשיירא... והמסוכן. ועוד אמרו <small>(חולין פרק שני משנה ו. דף לו ע"א)</small> השוחט את המסוכנת, וזולת אלה רבים. <b>הַמְסֻכָּן</b> תְּרוּמָה <small>(ישעיה מ, כ)</small>, הכניסו רבי יונה בענין ערי מסכנות. ועל דעתי שהוא מענין טוֹב יֶלֶד <b>מִסְכֵּן</b> <small>(קהלת ד, יג)</small>, וְאָדָם לֹא זָכַר אֶת הָאִישׁ <b>הַמִּסְכֵּן</b> <small>(קהלת ט, טו)</small>, שפירושו עני. וכן תרגום עָנִי <small>(דברים כד, יב)</small> <b>מִסְכֵּן</b>. וכן פירוש הפסוק. כי אמר למעלה <small>(ישעיה מ, יט)</small> הפסל נסך חרש וצרף בזהב ירקענו ורתקות כסף צורף, וזהו מעשה העשירים שיעשו הפסילים מכסף ומזהב והעני <b>הַמְסֻכָּן</b> שאינו יכול לעשותו מזהב וכסף, לתרומה לפסלו עץ לא ירקב יבחר כלומר אחר שלא יוכל לעשותו זהב וכסף יבקש ויבחר העץ המובחר שלא ירקב. <b>והשם</b> מזה הענין אֶרֶץ אֲשֶׁר לֹא <b>בְמִסְכֵּנֻת</b> <small>(דברים ח, ט)</small>.
<h3>סכר</h3>
כִּי <b>יִסָּכֵר</b> פִּי דוֹבְרֵי שָׁקֶר <small>(תהלים סג, יב)</small>, <b>וַיִּסָּכְרוּ</b> מַעְיְנֹת תְּהוֹם <small>(בראשית ח, ב)</small>, ענין סגירה. ומזה הענין אף על פי שנכתב ב<b>שִֹי"ן</b> כָּל עֹשֵׂי<b> שֶׂכֶר</b> אַגְמֵי נָפֶשׁ <small>(ישעיה יט, י)</small>, והוא בשש נקודות. פירוש שסוגרים בפני המים לקבץ המים ולצוד הדגים <b>רישקלבש"א</b> בלע"ז. ויתכן לפרש לפי שאמר וְהָיוּ שָׁתֹתֶיהָ מְדֻכָּאִים <small>(שם)</small> אומר כי עתה יהיו אגמי נפש אותם שהיו עושים <b>הַשֶֹּכֶר</b> כלומר החומות. ו<b>אל"ף</b> אגמי במקום <b>עי"ן</b>. וענין אחר <b>וְסִכַּרְתִּי</b> אֶת מִצְרַיִם יט, ד)</small>, כמו <b>וְסִגַּרְתִּי</b> מענין<b> יְסַגֶּרְךָ</b> י"י בְּיָדִי <small>(שמואל א' יז, מו)</small> כמו שפירשנו.
<h3>סכת</h3>
<b>הַסְכֵּת</b> וּשְׁמַע יִשְׂרָאֵל <small>(דברים כז, ט)</small>, כמו האזן ושמע. <b>אשקולט"ה</b> בלע"ז. ורבי יונה פירשו לשון קבלה ואיננו נכון לפי שמלת שמע מתאחרת שהיה משפטו להתקדם כי קודם ישמע אדם ואחר כך יקבל. ואין ראיה מנעשה ונשמע כי פירוש נעשה ונשמע נעשה מה ששמענו ונשמע עוד מה שידבר י"י. או פירושו נעשה מצות עשה ונשמע מצות לא תעשה שהם בשמיעה וקבלה לבד. והביא בזה הענין אֵת <b>סִכּוּת</b> מַלְכְּכֶם <small>(עמוס ה, כו)</small>, כלומר קיבול עבודת מלככם. ואפשר שיהיה סכות שם האלוה שהיו עובדים.
<h3>סל</h3>
<b>וּבַסַּל</b> הָעֶלְיוֹן <small>(בראשית מ, יז)</small>, <b>סַלֵּי</b> חֹרִי <small>(בראשית מ, טז)</small>. ענינם ידוע. ויתכן ששרש סל<b> סָלַל</b>, כי הוא בדגש בקבוץ ובכנוי. ובהכפל ה<b>פ"א</b> וה<b>למ"ד</b> הָשֵׁב יָדְךָ כְּבוֹצֵר עַל <b>סַלְסִלּוֹת</b> <small>(ירמיה ו, ט)</small>, ועוד נכתבו בן ארבע אותיות. יְהַלְלוּךָ <b>סֶּלָה</b> <small>(תהלים פד, ה)</small>, בְּצַעְדְּךָ בִישִׁימוֹן <b>סֶלָה</b> <small>(תהלים סח, ח)</small>, פירשו בזו המלה כמו <b>עֲדֵי עַד</b>. ופירוש <b>בְּצַעְדְּךָ בִישִׁימוֹן סֶלָה</b> מני עד. וכן בדברי רבותינו ז"ל <small>(עירובין נד ע"א)</small> תנא רבי אלעזר בן יעקב כל מקום שנאמר נצח, סלה, ועד אין לו הפסק לעולם ולעולמי עולמים. <b>נֶצַח</b> דכתיב לא לנצח אקצוף <small>(ישעיה נז, טז)</small>, <b>סֶלָה</b> דכתיב יכוננה עד עולם סלה <small>(תהלים מח, ט)</small>, <b>וָעֶד</b> דכתיב י"י ימלוך לעולם ועד <small>(שמות טו, יח)</small>. ורבי אברהם אבן עורא פירש המלה כמו <b>אֱמֶת</b>. והנכון, והישר בעיני שזו המלה אין לה ענין דבק בענין אשר היא עליו אך היא מלת ניגון כך שהיו המנגנים משלימים במקומות הניגון כן. והראיה כי לא תמצא זאת המלה במקרא כי אם במזמור וניגון, כי רוב הזכרת המלה הזאת בתהלים ובתפלת חבקוק שהיתה בנגון עָרוֹת יְסוֹד עַד צַוָּאר <b>סֶלָה</b> <small>(חבקוק ג, יג)</small>, וכן אמר בסוף התפלה למנצח בנגינותי. ולפי דעתי כי שרש המלה <b>סָלַל</b> וה<b>ה"א</b> נוספת כי המלה מלעיל לעולם ויהיה <b>סֵל</b> על משקל <b>צֵל, קֵן</b> וכשנוספת בו ה<b>ה"א</b> היה ראוי להדגש, והוקל. ומשקלה עם תוספת ה<b>ה"א</b> כמו <b>הֶרָה</b> נָּסוּ <small>(בראשית יד, י)</small>. וענינה הרמה והגבהה מן <b>סֹלּוּ</b> לָרֹכֵב <small>(תהלים סח, ה)</small>, רצה לומר כי באותו המקום היה הגבהת הקול בניגון.
<h3>סלל</h3>
<b>סֹלּוּ סֹלּוּ</b> הַמְסִלָּה <small>(ישעיה סב, י)</small>, דֶּרֶךְ לֹא <b>סְלוּלָה</b> <small>(ירמיה יח, טו)</small> <b>סָלּוּהָ</b> כְמוֹ עֲרֵמִים <small>(ירמיה נ, כו)</small>, <b>וַיָּסֹלּוּ</b> עָלַי אָרְחוֹת אֵידָם <small>(איוב ל, יב)</small>, ויתכן כי ויסלו ענין אחר. אבל רבי יהודה ורבי יונה הביאוהו בזה השרש. <b>והשם</b> וְהָיְתָה <b>מְסִלָּה</b> <small>(ישעיה יא, טז)</small>. ומשקל אחר <b>מַסְלוּל</b> וָדֶרֶךְ <small>(ישעיה לה, ח)</small>. זכר רבי יונה בזה השרש ענינם שונים, ענין זה אחד וענין <b>סֹלּוּ</b> לָרֹכֵב בָּעֲרָבוֹת <small>(תהלים סח, ה)</small>, עוֹדְךָ <b>מִסְתּוֹלֵל</b> <small>(שמות ט, יז)</small>, ענין אחר, וענין <b>מְסִלּוֹת</b> לְבֵית י"י <small>(דברי הימים ב' ט, יא)</small> ענין אחר. ועל דעתי כי כלם ענין אחד הם ענין הרמה והגבהה. ופירוש <b>סֹלּוּ סֹלּוּ</b> המסילה הרימו האבנים והמכשולות מן הדרך, ולפי רוב הרגילות בהסרת האבנים והרמת המכשולות מן הדרך נקראה הדרך עצמה <b>מְסִלָּה</b>, וכן <b>דֶּרֶךְ לֹא סְלוּלָה</b>, שלא הורמו המכשולות ממנה. ואדוני אבי ז"ל פירש <b>מְסִלָּה</b> <b>סלולה</b> שמרימין הררך באבנים שמשימין בה וכן <b>סַקְּלוּ</b> מֵאֶבֶן <small>(ישעיה סב, י)</small> כלומר מאבנים חזקות בנו אותה. וכן אמר <b>וּמְסִלֹּתַי</b> יְרֻמוּן <small>(ישעיה מט, יא)</small>. וכענין זה <b>סֹלּוּ סֹלּוּ</b>, שירימו המסילה. וכן <b>פַּנּוּ</b> דרך הרימו מכשול המעברות שהם בטיט גדול ופנו דרך שיסורו בני ארם מהדרך וכן <b>וּפִנָּה</b> דֶרֶךְ לְפָנָי <small>(מלאכי ג, י)</small>. וגם העץ שמרימין עליו האבנים ומשליכים אותם תוך העיר נקרא סוללה כמו שאמר כִּרְתוּ עֵצָה וְשִׁפְכוּ עַל יְרוּשָׁלַם <b>סֹלְלָה</b> <small>(ירמיה ו, ו)</small>, בִּשְׁפֹּךְ <b>סֹלְלָה</b> <small>(יחזקאל יז, יז)</small>,<b> הַסֹּלְלוֹת</b> בָּאוּ הָעִיר לְלָכְדָהּ <small>(ירמיה לב, כד)</small>, הַנְּתֻצִים אֶל <b>הַסֹּלְלוֹת</b> וְאֶל הֶחָרֶב <small>(ירמיה לג, ד)</small> גוסא או <b>קילבר"י</b> בלע"ז. ויונתן תרגם <b>וְצָבְרִין מִלֵיתָא</b>. ומליתא הוא תל עפר בדברי רבותינו ז"ל <small>(בבא בתרא נד ע"א)</small> שקל מליא ושרא בנצא אדעתא דארעא. וכן תרגם <b>הַסֹּלְלוֹת בָּאוּ הָעִיר</b> <b>הָא מַלְיָתָא עָלוּ עַל קַרְתָּא לְמִכְבְּשָׁהּ</b>. וכן הנתוצים אל הסוללות דמתרעין להון וצברין מליתא לתקפא שורא מן קדם דקטלין בחרבא, כלומר שאנשי העיר היו נותצין הבתים ועושין מהאבנים תילים תילים סמוכים לחומה מבפנים לחזקה. וכל סוללה תרגם <b>מְלֵיתָא</b>. ונכון הוא פירושו. וכענין זה אמר וַיִּצְבֹּר עָפָר וַיִּלְכְּדָהּ <small>(חבקוק א, י)</small>. ופירוש <b>סֹלּוּ לָרֹכֵב</b> בערבוה, רוממו לו וגדלו לו. וכן <b>מְסִלּוֹת</b> בִּלְבָבָם <small>(תהלים פד, ו)</small>, ומילה מרובעת כפול ה<b>פ"א</b> <b>סַלְסְלֶהָ</b> וּתְרוֹמְמֶךָּ <small>(משלי ד, ח)</small>, רוממה ותרוממך. וכן<b> מִסְתּוֹלֵל</b> בְּעַמִּי <small>(שמות ט, יז)</small>, מתרומם ומתגאה בהם לבלתי שלחם. <b>מְסִלּוֹת</b> לְבֵית י"י <small>(דברי הימים ב' ט, יא)</small>, אפשר לפרש תקרות ולפי שהם גבוהים קראם כן. או יהיה מסילות מעלות, ולפי שהם כמו הדרך שידרכו בהם בני האדם תמיד קראם כן. אבל לפי מה שאמר בספר מלכים <small>(א' י, יד)</small> על זה מסעד לבית י"י במקום הנה <b>מְסִלּוֹת לְבֵית י"י</b> נפרש מסילות בענין מסעד, ויהיה התקרה כמו שאמרנו כי גם היא מסעד. או יהיה בנין אחר כמו עמודים עשוי לסעד ולחוזק. וענין אחר <b>סִלּוֹן</b> מַמְאִיר <small>(יחזקאל כח, כד)</small>, בחירק. כִּי סָרָבִים <b>וְסַלּוֹנִים</b> <small>(יחזקאל ב, ו)</small>, בפתח, וענינו כמו קוץ. והפעל הקל ממנו <b>וַיָּסֹלּוּ</b> עָלַי דַּרְכָּם <small>(איוב יט, יב)</small>, <b>וַיָּסֹלּוּ</b> עָלַי אָרְחוֹת אֵידָם <small>(איוב ל, יב)</small>. וכן כתבו החכם רבי אברהם אבן עזרא. וכן כתבו רבי יהודה בן בלעם. וכן כתבו אדוני אבי ז"ל.
<h3>סלא</h3>
<b>הַמְסֻלָּאִים</b> בַּפָּז <small>(איכה ד, ב)</small>, ה<b>אל"ף</b> הזאת תמורת <b>ה"א</b> לֹא <b>תְסֻלֶּה</b> בְּכֶתֶם אוֹפִיר <small>(איוב כח, טז)</small>, או תהיה ה<b>אל"ף</b> שרשית כ<b>אל"ף</b> <b>קָרָא</b>, ויהיה <b>סָלָא</b> ו<b>סָלָה</b> ענין אחד. ופירוש המסולאים הנערכים בפז.
<h3>סלד</h3>
<b>וַאֲסַלְּדָה</b> בְחִילָה <small>(איוב ו, י)</small>, פירוש אני מתחמם ונכוה בחילה. ובדברי רבותינו ז"ל <small>(שבת מ ע"ב)</small> כל שאין היד סולדת בהם.
<h3>סלה</h3>
<b>סָלִיתָ</b> כָּל שׁוֹגִים מֵחֻקֶּיךָ <small>(תהלים קיט, קיח)</small>.<b> והפעל הכבד</b> [פִּעֵל] <b>סִלָּה</b> כָל אַבִּירַי <small>(איכה א, טו)</small>, יתכן לפרש ענינם מענין מסלה אף על פי שהם שני שרשים רוצה לומר דרכת ורמסת כל שוגים, וכן <b>סִלָּה כָל אַבִּירַי</b> דרך ורמס כל אבירי בקרבי. וענין אחר לֹא <b>תְסֻלֶּה</b> בְּכֶתֶם אוֹפִיר <small>(איוב כח, טז)</small>, ענינו לא תעריך. וכבר זכרנוהו בשרש <b>סָלָא</b>.
<h3>סלח</h3>
<b>סָלַחְתִּי</b> כִּדְבָרֶךָ <small>(במדבר יד, כ)</small>, לֹא <b>יֹאבֶה</b> י"י סְלֹחַ לוֹ <small>(דברים כט, יט)</small>, <b>סְלַח</b> נָא לַעֲוֹן הָעָם הַזֶּה <small>(במדבר יד, יט)</small>. <b>והנפעל</b> <b>וְנִסְלַח</b> לוֹ <small>(ויקרא ד, כו)</small>. <b>והתאר</b> טוֹב<b> וְסַלָּח</b> <small>(תהלים פו, ה)</small>.<b> והשם</b> כִּי עִמְּךָ <b>הַסְּלִיחָה</b> <small>(תהלים קל, ד)</small>.
<h3>סלם</h3>
וְהִנֵּה <b>סֻלָּם</b> מֻצָּב אַרְצָה <small>(בראשית כח, יב)</small>, ידוע.
<h3>סלן</h3>
<b>סִלּוֹן</b> מַמְאִיר <small>(יחזקאל כח, כד)</small>, ענינו כמו קוץ מכאיב. וכן כִּי סָרָבִים <b>וְסַלּוֹנִים</b> <small>(יחזקאל ב, ו)</small>, קוצים. כן הביאו רבי יונה שרש בפני עצמו. וכבר כתבנו אותו בשרש <b>סלל</b>.
<h3>סלע</h3>
וְשִׂים <b>בַּסֶּלַע</b> קִנֶּךָ <small>(במדבר כד, כא)</small>, בסגול ה<b>סמ"ך</b>. וְדִבַּרְתֶּם אֶל <b>הַסֶּלַע</b> <small>(במדבר כ, ח)</small>, <b>סְלָעִים</b> מַחְסֶה לַשְׁפַנִּים <small>(תהלים קד, יח)</small> ענין סלע ידוע. וכנו המבצרים הגבוהים לסלע לפי שרובם נבנים על סלע כמו שאמר <b>וְשִׂים בַּסֶּלַע קִנֶּךָ</b>, והתרגום <b>וְשַׁוִּי בִכְרַךְ תַּקִּיף מְדוֹרָךְ</b>. וכן וְתָפַשׂ אֶת <b>הַסֶּלַע</b> בַּמִּלְחָמָה וַיִּקְרָא אֶת שְׁמָהּ יָקְתְאֵל <small>(מלכים ב' יד, ו)</small>, תרגום <b>וּכְבַשׁ יַת כְּרַכָּא</b>. ועל דרך משל י"י <b>סַלְעִי</b> וּמְצוּדָתִי <small>(תהלים יח, ג)</small>, על דרך מִגְדַּל עֹז שֵׁם י"י <small>(משלי יח, י)</small>, <b>וְסַלְעוֹ</b> מִמָּגוֹר יַעֲבוֹר <small>(ישעיה לא, ט)</small>, פירש בו התרגום כמו <b>מַלְכּוֹ, וְשִׁלְטוֹנוֹהִי מִן קֳדָם דַחֲלָא יֶעְדוּן</b>. ואפשר לפרשו כמשמעו ויהיה <b>למ"ד</b> מסתתר רוצה לומר <b>וְסַלְעוֹ מִמָּגוֹר יַעֲבוֹר</b> כלומר שינוס אל סלעו ואל מגדליו החזקים מרוב מגור. ואדוני אבי ז"ל פירש כי דרך העולם כשיברח אדם מפני אויבו ויבא למבצר מעוזו לא יפחד, אך מפני תנופת יד י"י אפילו סלעו ומבצריו ממנור ומפחד יעבור ויפחד עוד ולא יאמין בחיים.
<h3>סלף</h3>
<b>וִיסַלֵּף</b> דִּבְרֵי צַדִּיקִים <small>(שמות כג, ח)</small>, אִוֶּלֶת אָדָם <b>תְּסַלֵּף</b> דַּרְכּוֹ <small>(משלי יט, ג)</small>, וְאֵתָנִים <b>יְסַלֵּף</b> <small>(איוב יב, יט)</small>. <b>והשם וְסֶלֶף</b> בֹּגְדִים וְשָׁדֵּם [יְשָׁדֵּם] <small>(משלי יא, ג)</small>, בשש נקודות ענין עוות.
<h3>סלת</h3>
<b>סֹלֶת</b> חִטִּים <small>(שמות כט, ב)</small>, <b>מִסָּלְתָּהּ</b> וּמִשַּׁמְנָהּ <small>(ויקרא ב, ב)</small>, הוא הקמח שהוא טחון טחינה גסה. וכן אמרו במשנה <small>(אבות פרק חמישי משנה טו)</small> נפה שהיא מוציאה את הקמח וקולטת את הסולת.
<h3>סם</h3>
קַח לְךָ <b>סַמִּים</b> <small>(שמות ל, לד)</small>, כלל לכל אלו הסמנין שזוכר ופורט אחר כן <b>נָטָף וּשְׁחֵלֶת וְחֶלְבְּנָה סַמִּים וּלְבֹנָה זַכָּה</b> <small>(שם)</small>, פירושן בו סם שקרוי כן, כי איך יהיה כלל הסמים והרי זכר בתחלה <b>קַח לְךָ סַמִּים</b> נטף. אבל רבותינו ז"ל קבלו הלכה למשה מסיני כי אחד עשר סממנים נאמרו למשה בסיני <small>(כריתות ו ע"ב)</small>. ופירשו הפסוק כך <b>קַח לְךָ סַמִּים</b> שנים, <b>נָטָף וּשְׁחֵלֶת</b> וחלבנה הרי חמשה, <b>סַמִּים</b> כלל עוד כמנין אשר זכר שהם חמשה הנה עשרה, ולבנה זכה הנה אחד עשר. ורבותינו ז"ל נשתמשו הרבה בזה הלשון באמרם סם פלוני יפה לו סם פלוני רע לו. עוד אמרו לא תשתי סמא. והוסיפו בו ה<b>נו"ן</b> ואמרו <small>(שבת פרק ראשון משנה ה, דף יז ע"ב)</small> אין שורין סמנין מבעוד יום. ואפשר ששרש סם <b>סָמַם</b>, ואף על פי שאין ראיה אחרת אלא דגש <b>מ"ם</b> סמים.
<h3>סמך</h3>
כִּי <b>סָמַךְ</b> מֹשֶׁה אֶת יָדָיו עָלָיו <small>(דברים לד, ט)</small>, <b>וְסָמַךְ</b> יָדוֹ עַל הַקִּיר <small>(עמוס ה, יט)</small>, וְהַלְוִיִּם <b>יִסְמְכוּ</b> אֶת יְדֵיהֶם <small>(במדבר ח, יב)</small>, <b>סוֹמֵךְ</b> י"י לְכָל הַנֹּפְלִים <small>(תהלים קמה, יד)</small>, יֵצֶר <b>סָמוּךְ</b> תִּצֹּר שָׁלוֹם שָׁלוֹם <small>(ישעיה כו, ג)</small>, <b>סָמוּךְ</b> לִבּוֹ לֹא יִירָא <small>(תהלים קיב, ח)</small>, וַחֲמָתִי הִיא <b>סְמָכָתְנִי</b> <small>(ישעיה סג, ה)</small>, וְצִדְקָתוֹ הִיא <b>סְמָכָתְהוּ</b> <small>(ישעיה נט, טז)</small>.<b> והנפעל</b> עָלֶיךָ <b>נִסְמַכְתִּי</b> מִבֶּטֶן <small>(תהלים עא, ו)</small>, אֲשֶׁר <b>יִסָּמֵךְ</b> אִישׁ עָלָיו <small>(ישעיה לו, ו)</small>, <b>וַיִּסָּמְכוּ</b> הָעָם עַל דִּבְרֵי יְחִזְקִיָּהוּ <small>(דברי הימים ב' לב, ח)</small>. ענין המלות האלה והדומים להם המשען. ופירוש יצר סמוך תצר רוצה לומר יצר שהוא סומך ונשען עליך תצרנו ויהיה בשלום כי בך בטוח. ויש ענין קרוב לזה הענין <b>סָמַךְ</b> מֶלֶךְ בָּבֶל אֶל יְרוּשָׁלַם <small>(יחזקאל כד, ב)</small>, עָלַי <b>סָמְכָה</b> חֲמָתֶךָ <small>(תהלים פח, ח)</small>. <b>והפעל הכבד</b> <b>סַמְּכוּנִי</b> בָּאֲשִׁישׁוֹת <small>(שיר השירים ב, ה)</small>. ענין המלות האלו הקירוב והסבוב. ורבותינו נשתמשו הרבה בזה הלשון באמרם <small>(שבת פרק ראשון משנה ג, דף יא ע"א)</small> ערב שבת סמוך לחשיכה וזולת זה הרבה מאד. בענין הראשון כמו כן שאמרו <small>(בבא קמא ק ע"א)</small> חזי דעלך קא סמיכנא, כלומר משענתי ושברי עליך. וְדָגָן וְתִירשׁ <b>סְמַכְתִּיו</b> <small>(בראשית כז, לז)</small>, רוצה לומר שיהיו סמוכים וקרובים לו לעולם. וכן וְרוּחַ נְדִיבָה <b>תִסְמְכֵנִי</b> <small>(תהלים נא, יד)</small>, שתהיה סמוכה וקרובה לי תמיד. וענין אחר וַתְּכַסֵּהוּ <b>בַּשְּׂמִיכָה</b> <small>(שופטים ד, יח)</small> והוא כתוב ב<b>שִֹי"ן</b>. הוא הכסות העב שיצאו עליו ציציות מן הצמר והוא שקראו לו רבותינו ז"ל <b>גלופקר</b> <small>(שבת נא ע"א)</small>, וקורין לו בלע"ז <b>קוט</b>. ודומה לו בדברי רבותינו שקורין לדבר העב <b>סמיכתא</b> כמו שאמרו <small>(חולין נה ע"ב)</small> סמיכתא וקלישתא וזולת זה הרבה. והנני עתיד לבארו באות ה<b>שֹי"ן</b> בגזרת האל.
<h3>סמל</h3>
<b>סֵמֶל</b> הַקִּנְאָה הַמַּקְנֶה <small>(יחזקאל ח, ג)</small>, בחמש נקודות. תְּמוּנַת כָּל <b>סָמֶל</b> <small>(דברים ד, טז)</small>, ענין הפסילים והאלילים. ויתכן להיות עקר המלה צורה מן הצורות או כלל לכל צורות אחר שאמר <b>תְּמוּנַת כָּל סָמֶל</b>.
<h3>סמן</h3>
וּשְׂעֹרָה<b> נִסְמָן</b> <small>(ישעיה כח, כה)</small>, פירוש לסימן ולגבול לחטה.
<h3>סמר</h3>
<b>סָמַר</b> מִפַּחְדְּךָ בְשָׂרִי <small>(תהלים קיט, קכ)</small>, כְּיֶלֶק<b> סָמָר</b> <small>(ירמיה נא, כז)</small>. <b>והכבד</b> [פִּעֵל] <b>תְּסַמֵּר</b> שַׂעֲרַת בְּשָׂרִי <small>(איוב ד, טו)</small>, והוא פועל עובר כמשפטו כי פירושו הרוח <b>תְּסַמֵּר שַׂעֲרַת בְּשָׂרִי</b>. ענין הנעירה והרעדה כאדם שעמדו שערותיו <b>אריסמנטו אריצר ל"י קפי"לי</b> בלע"ז. וענין אחר וַיְחַזְּקֵהוּ <b>בְמַסְמְרִים</b> לֹא יִמּוֹט <small>(ישעיה מא, ז)</small>, בפתח ה<b>מ"ם</b>. וּבַרְזֶל לָרֹב <b>לַמִּסְמְרִים</b> לְדַלְתוֹת הַשְּׁעָרִים <small>(דברי הימים א' כב, ג)</small>, בחירק ה<b>מ"ם</b>. וקבוץ הנקבות בְּמַסְמְרוֹת <b>וּבְמַקָּבוֹת</b> יְחַזְּקוּם <small>(ירמיה י, ד)</small>. ונכתב ב<b>שֹי"ן</b> <b>וּכְמַשְׂמְרוֹת</b> נְטוּעִים <small>(קהלת יב, יא)</small>, בפתח ה<b>מ"ם</b>. וּמִשְׁקָל <b>לְמִסְמְרוֹת</b> <small>(דברי הימים ב' ג, ט)</small>, בחירק ענינם ידוע. ועל דעתי כי גם הם מהענין הראשון כי בהסמר הבשר או שערות הראש יקומו ויעמדו כמסמרות.
<h3>סנה</h3>
מַדּוּעַ לֹא יִבְעַר <b>הַסְּנֶה</b> <small>(שמות ג, ג)</small>. וּרְצוֹן שֹׁכְנִי <b>סְנֶה</b> <small>(דברים לג, טז)</small>, יש מפרשים אותו על השם יתברך, כלומר רצון האל ששכן בסנה תָּבוֹאתָה לראש יוסף. או פירושו רצון האדם השוכן בסנה, רוצה לומר במדבר ובמקום היובש כי הסנה גדל בארץ ציה, ומה הוא רצונו המטר ששואל תמיד תבואתה לראש יוסף. ונקרא הר סיני על שמו בהראות <b>למ"ד</b> הפעל במבטא.
<h3>סעד</h3>
<b>וְסָעַד</b> בַּחֶסֶד כִּסְאוֹ <small>(משלי כ, כח)</small>, וְלֶחֶם לְבַב אֱנוֹשׁ <b>יִסְעָד</b> <small>(תהלים קד, טו)</small>, עובר לשני. <b>וְסַעֲדוּ</b> לִבְּכֶם <small>(בראשית יח, ה)</small>, עובר לשלישי כי פירוש <b>וְסַעֲדוּ לִבְּכֶם</b> בלחם, כי הלחם יסעד הלב. וכן <b>סְעָד</b> לִבְּךָ פַּת לֶחֶם <small>(שופטים יט, ה)</small>, והוא קמוץ שלא כמשפט. אבל <b>סְעָד</b> נָא לְבָבְךָ <small>(שופטים יט, ח)</small>, הוא קמץ שהוא חטף כי הוא סמוך במקף. בֹּאָה אִתִּי הַבַּיְתָה <b>וּסֳעָדָה</b> <small>(מלכים א' יג, ז)</small>, ה<b>ו"ו</b> במאריך וה<b>סמ"ך</b> בשוא. ויש ספרים שה<b>סמ"ך</b> בקמץ חטף. ומזה קראו רבותינו ז"ל למאכל סעודה <small>(שבת קיז ע"ב)</small>. ומאשר הוא עובר לשני עוד <b>סְעָדֵנִי</b> וְאִוָּשֵׁעָה <small>(תהלים קיט, קיז)</small>, וִימִינְךָ <b>תִסְעָדֵנִי</b> <small>(תהלים יח, לו)</small>, לְהָכִין אֹתָהּ<b> וּלְסַעֲדָהּ</b> <small>(ישעיה ט, ו)</small>. <b>מִסְעָד</b> לְבֵית י"י <small>(מלכים א' י, יב)</small>, פירשנוהו בשרש <b>סָלַל</b> ענין כולם הסעד והסמך.
<h3>סעה</h3>
מֵרוּחַ <b>סֹעָה</b> מִסָּעַר <small>(תהלים נה, ט)</small>, יתפרש לפי מקומו מרוח מתעוררת מן הסער. ויש מפרשים כמו <b>נוֹסְעָה</b> בחסרון <b>פ"א</b> הפעל.
<h3>סעף</h3>
וכלה סְעִיפֶיהָ <small>(ישעיה כז, י)</small>,<b> בִּסְעִפֶיהָ</b> פֹּרִיָּה <small>(ישעיה יז, ו)</small>. ובהבלעת הנח בדגש עַל שְׁתֵּי <b>הַסְּעִפִּים</b> <small>(מלכים א' יח, כא)</small>, והוא על דרך השאלה, רוצה לומר שתי מחשבות, לפיכך אמר שתי לפי שהיא כנוי למחשבות שהם בלשון נקבה. וכן <b>בִּשְׂעִפִּים</b> מֵחֶזְיוֹנוֹת לָיְלָה <small>(איוב ד, יג)</small>, לָכֵן <b>שְׂעִפַּי</b> יְשִׁיבוּנִי <small>(איוב כ, ב)</small>, ונכתבו ב<b>שֹי"ן</b> רצה לומר מחשבות כי המחשבות ללב בסעיפים לאילן. והקבוץ בילשון נקבות לֹא דָמוּ אֶל <b>סְעַפֹּתָיו</b> <small>(יחזקאל לא, ח)</small>, <b>בִּסְעַפֹּתָיו</b> קִנְנוּ <small>(יחזקאל לא, ו)</small>, בפתח ה<b>עי"ן</b>. <b>והפעל הכבד</b> [פִּעֵל] מהם <b>מְסָעֵף</b> פֻּארָה <small>(ישעיה י, לג)</small>, רצה לומר כורת הסעפים. ומזה הענין על דרך השאלה <b>בִּסְעִיף</b> סֶלַע עֵיטָם <small>(שופטים טו, ח)</small>, <b>וּבִסְעִפֵי</b> <b>הַסְּלָעִים</b> <small>(ישעיה ב, כא)</small>, תַּחַת <b>סְעִפֵי</b> הַסְּלָעִים <small>(ישעיה נז, ה)</small>, כדרך שן הסלע שהוא דומה לסלע כסעיף לאילן. והחכם רבי יונה כתב ענין אחר <b>לָכֵן שְׂעִפַּי יְשִׁיבוּנִי, סֵעֲפִים</b> שָׂנֵאתִי <small>(תהלים קיט, קיג)</small>. ועל דעתי שהוא מהענין הראשון על דרך ההשאלה [כי המחשבות ללב כמו הסעפים לאילן]. ופירש רבי יונה <b>סֵעֲפִים</b> תאר, רוצה לומר בעלי המחשבות הרעות. והנכון שהוא שם למחשבות רוצה לומר כל שאר המחשבות שנאתי אבל תורתך אהבתי וכל מחשבותי אליה. והנפרד ממנו <b>סֵעֵף</b>, ולולי ה<b>עי"ן</b> העלולה לקבל דגש היה <b>סִעֵף</b> בפלס <b>וְהַדִּבֵּר</b> אֵין בָּהֶם <small>(ירמיה ה, יג)</small> לִי נָקָם <b>וְשִׁלֵּם</b> <small>(דברים לב, לה)</small>.
<h3>סער</h3>
<b>יִסְעֲרוּ</b> לַהֲפִיצֵנִי <small>(חבקוק ג, יד)</small>. <b>והנפעל</b> <b>וַיִּסָּעֵר</b> לֵב מֶלֶךְ אֲרָם <small>(מלכים ב' ו, יא)</small>. <b>והשם</b> וַיְהִי <b>סַעַר</b> גָּדוֹל בַּיָּם <small>(יונה א, ד)</small>, כִּי בְשֶׁלִּי <b>הַסַּעַר</b> הַגָּדוֹל הַזֶּה <small>(יונה א, יב)</small>, <b>וְסַעַר</b> מִתְחוֹלֵל <small>(ירמיה כג, יט)</small>, <b>סַעַר</b> מִתְגּוֹרֵר <small>(ירמיה ל, כג)</small>, כֵּן תִּרְדְּפֵם <b>בְּסַעֲרֶךָ</b> <small>(תהלים פג, טז)</small>. ומשקל אחר רוּחַ <b>סְעָרָה</b> <small>(תהלים קז, כה)</small>, סוּפָה<b> וּסְעָרָה</b> <small>(ישעיה ט, ו)</small>. וַיַּעַל אֵלִיָּהוּ <b>בַּסֳעָרָה</b> הַשָּׁמָיִם <small>(מלכים ב' ב, יא)</small> <b>סמ"ך</b> בקמץ חטף וה<b>בי"ת</b> מעמדה בגעיא. הִנֵּה <b>סַעֲרַת</b> י"י <small>(ירמיה כג, יט)</small>. והקבוץ וְרוּחַ <b>סְעָרוֹת</b> תְּבַקֵּעַ <small>(יחזקאל יג, א)</small>, וְהָלַךְ <b>בְּסַעֲרוֹת</b> תֵּימָן <small>(זכריה ט, יד)</small>. וב<b>שֹי"ן</b> <b>וְשַׂעֲרוּ</b> חָרְבוּ מְאֹד <small>(ירמיה ב, יב)</small>, כמו חָרוֹן <b>יִשְׂעָרֶנּוּ</b> <small>(תהלים נח, י)</small>. <b>והנפעל</b> וּסְבִיבָיו <b>נִשְׂעֲרָה</b> מְאֹד <small>(תהלים נ, ג)</small>. <b>השם</b> אָחֲזוּ <b>שָׂעַר</b> <small>(איוב יח, כ)</small>. ומשקל אחר בְּסוּפָה <b>וּבִשְׂעָרָה</b> דַּרְכּוֹ <small>(נחום א, ג)</small>. ועוד נכתבם באות ה<b>שׁי"ן</b> עם חביריהם הכתובים ב<b>שֹי"ן</b>. ופירש כְּמוֹ חַי כְּמוֹ חָרוֹן <b>יִשְׂעָרֶנּוּ</b> יסער ממנו. וכבר פירשתי הפסוק בשרש <b>סִיר</b>. <b>וְאֵסָעֲרֵם</b> עַל כָּל הַגּוֹיִם <small>(זכריה ז, יד)</small>, פירוש ואסער עמם. כאשר פירשתיו בשער הדקדוק כבנין הקל, כי בנין הקל והנפעל מזה הפעל בודד ואיננו עובר כאשר כתב החכם רבי יונה. <b>והפעל הכבד</b> [פִּעֵל] שהוא עובר ממנו <b>וִישָׂעֲרֵהוּ</b> מִמְּקֹמוֹ <small>(איוב כז, כא)</small>. כי הוא מהדגוש בפלס <b>יְבַעֲרֵהוּ</b> והוא כתוב ב<b>שֹי"ן</b>, ומה שכתב החכם רבי יונה שהוא נפעל לא נראה לי כי לא מצאנו לעולם נפעל עובר כי אם בודד. והדגש שאמר איננו. <b>ושלא נזכר פעלו</b> [פֻּעַל] כְּמֹץ<b> יְסֹעֵר</b> מִגֹּרֶן <small>(הושע יג, ג)</small>, משפטו היה <b>יְסֹעַר</b> בפתח. <b>וההתפעל</b> <b>וְיִשְׂתָּעֵר</b> עָלָיו מֶלֶךְ הַצָּפוֹן <small>(דניאל יא, מ)</small>, והוא כתוב ב<b>שֹי"ן</b>.
<h3>ספף</h3>
<b>סַף</b> רַעַל <small>(זכריה יב, ב)</small>, מִן הַדָּם אֲשֶׁר <b>בַּסָּף</b> <small>(שמות יב, כב)</small>, שֹׁמְרֵי <b>הַסַּף</b> <small>(מלכים ב' יב, י)</small>, מִשְׁכָּב <b>וְסַפּוֹת</b> <small>(שמואל ב' יז, כח)</small>, בפתח. <b>סִפּוֹת</b> כֶּסֶף <small>(מלכים ב' יב, יד)</small>, <b>וְהַסִּפּוֹת</b> וְהַמְזַמְּרוֹת וְהַמִּזְרָקוֹת <small>(מלכים ב' א' ז, בחירק, והדגש לאות הכפל. ואפשר לומר שיהיו מן השניים וענינם שהוא שם כלל לכלי היין או לשאר כלי הבית לגדולים ולקטנים וכשנזכר עמהם כלי אחר הם פרט לכלים שהם עשויים בתכונת הכדים. ותרגום יונתן <b>סִפּוֹת קוּלִין</b>. ותרגום אנקלוס וְכַדָּהּ עַל שִׁכְמָהּ <small>(בראשית כד, טו)</small> <b> וְקוּלְתַהּ</b>. וענין אחר וַיָּמָד אֶת <b>סַף</b> הַשַּׁעַר <small>(יחזקאל מ, ו)</small>, הַךְ הַכַּפְתּוֹר וְיִרְעֲשׁוּ <b>הַסִּפִּים</b> <small>(עמוס ט, א)</small>, הסף הוא מזוזת השער אבל משקוף הוא המפתן העליון. וכתב החכם רבי יהודה שהוא המשקוף. ולא נראה לי כי אמר הכתוב עַל הַמַּשְׁקוֹף וְעַל שְׁתֵּי הַמְּזוּזֹת <small>(שמות יב, כג)</small> ותרגם המתרגם <b>עַל שַׁקְפָא וְעַל תְּרֵין סִפַּיָּא</b>. ועוד אם היה המשקוף <b>סַף</b> איך יכנהו בלשון רבים לשער אחד כמו שאמר הך הכפתור וירעשו <b>הַסִּפִּים</b>? ואין לשער אחד כי אם משקוף אחד אבל יש לו שתי מזוזות. ולא מצאנו משקופים כי אין משקוף בשער כי אם אחד. ואפשר שנקרא כן לפי שהוא נשקף ונראה לפי שהוא עליון. נֹפֶלֶת פֶּתַח הַבַּיִת וְיָדֶיהָ עַל <b>הַסַּף</b> <small>(שופטים יט, כז)</small>, על אחד מן המזוזות. ומה שאמר בְּתִתָּם <b>סִפָּם</b> אֶת <b>סִפִּי</b> וּמְזוּזָתָם אֵצֶל מְזוּזָתִי <small>(יחזקאל מג, ח)</small>, הוא כפל דבר כמו שהוא מנהג הכתוב לכפול הדבר בשתי לשונות והענין אחד. ויונתן לא תרגם <b>מְזוּזָתָם</b> כענין מזוזה, שתרגם<b> בְּמִתַּנְהוֹן סִפֵּיהוֹן לָקֳבֵיל סִפֵי בֵית מַקְדְשִׁי וּבִנְיָנֵיהוֹן בִּסְטַר עֲזָרָתִי</b>. הִיא בָּאָה<b> בְסַף</b> הַבַּיִת וְהַנַּעַר מֵת <small>(מלכים א' יד, יז)</small>, במזוזת שער הבית. וסמך סף אל הבית בלא זכר שער לקצר הלשון, כמו שאמר גם כן במזווה ונתן אל מותח הבית. ויש אומרים כי כמו שנקראו לחיי השערים ספים כן נקראת האסקופה התחתונה סף והוא שאמר וידיה על הסף. וכן היא באה בסף הבית. וכן בתתם ספם את ספי, ונקראת האסקופה כן לפי שהספים סמוכים זו לזו עליה. וענין אחר <b>הִסְתּוֹפֵף</b> בְּבֵית אֱלֹהַי <small>(תהלים פד, יא)</small>. ענין החסות <b>אילבירג"ר</b> בלע"ז. נכון שיהיה ענין אחד עם סף הבית, כי דרך הסף יכנס אדם בבית והבית הוא מקום החסות.
<h3>ספא</h3>
גַּם תֶּבֶן גַּם <b>מִסְפּוֹא</b> רַב עִמָּנוּ <small>(בראשית כד, כה)</small>, וַיִּתֵּן <b>מִסְפּוֹא</b> לַחֲמֹרֵיהֶם <small>(בראשית מג, כד)</small>. היא שם כלל למאכל הבהמות כשעורים ושבולת שועל ושאר הדברים לבד מתבן.
<h3>ספד</h3>
<b>וְסָפְדוּ</b> לוֹ כָל יִשְׂרָאֵל <small>(מלכים א' יד, יג)</small>, לֹא <b>יִסְפְּדוּ</b> לוֹ <small>(ירמיה כב, יח)</small>, כִּי צַמְתֶּם <b>וְסָפוֹד</b> <small>(זכריה ז, ה)</small>, וְאַל תֵּלֵךְ<b> לִסְפּוֹד</b> <small>(ירמיה טז, ה)</small>, וְלֹא <b>תִסְפֹּד</b> וְלֹא תִבְכֶּה <small>(יחזקאל כד, טז)</small>. <b>והנפעל</b> לֹא <b>יִסָּפְדוּ</b> וְלֹא יִקָּבֵרוּ <small>(ירמיה טז, ד)</small>. <b>והשם</b> <b>כְּמִסְפֵּד</b> עַל הַיָּחִיד <small>(זכריה יב, י)</small>. ובסמוך בפתח <b>מִסְפַּד</b> בֵּית הָאֵצֶל <small>(מיכה א, יא)</small>. ענינם ידוע.
<h3>ספה</h3>
<b>סָפְתָה</b> בְהֵמוֹת וָעוֹף <small>(ירמיה יב, ד)</small>. והוא פעל <b>עומד</b>. וכן וְגַם אֶת הַזָּקָן <b>תִּסְפֶּה</b> <small>(ישעיה ז, כ)</small>. ואשר הם פועלים <b>יוצאים</b> הַאַף <b>תִּסְפֶּה</b> צַדִּיק עִם רָשָׁע <small>(בראשית יח, כג)</small>, מְבַקְשֵׁי נַפְשִׁי <b>לִסְפּוֹתָהּ</b> <small>(תהלים מ, טו)</small>. <b>והנפעל</b> אוֹ בַמִּלְחָמָה יֵרֵד <b>וְנִסְפָּה</b> <small>(שמואל א' כו, י)</small>, וְיֵשׁ <b>נִסְפֶּה</b> בְּלֹא מִשְׁפָּט <small>(משלי יג, כג)</small>. וְכָל <b>הַנִּסְפֶּה</b> יִפּוֹל בֶּחָרֶב <small>(ישעיה יג, טו)</small>, שכל מי שהגיע זמנו למות לא ימות על מטתו אלא ימות בחרב. עַתָּה <b>אֶסָּפֶה</b> יוֹם אֶחָד בְּיַד שָׁאוּל <small>(שמואל א' כז, א)</small>. <b>והפעל הכבד</b> [הִפְעִיל] <b>אַסְפֶּה</b> עָלֵימוֹ רָעוֹת <small>(דברים לב, כג)</small>. ענינם וענין הדומה להם ענין כליון. ופירוש <b>אַסְפֶּה עָלֵימוֹ רָעוֹת</b> רוצה לומר כל הרעות שבעולם אכלה בם שלא אניח רעה בעולם שלא אביאנה עליהם. וענין אחר <b>סְפוּ</b> שָׁנָה עַל שָׁנָה <small>(ישעיה כט, א)</small>, עֹלוֹתֵיכֶם <b>סְפוּ</b> עַל זִבְחֵיכֶם <small>(ירמיה ז, כא)</small>,<b> לִסְפּוֹת</b> עוֹד עַל חֲרוֹן אַף י"י <small>(במדבר לב, יד)</small>, לְמַעַן <b>סְפוֹת</b> הָרָוָה <small>(דברים כט, יח)</small>, <b>סְפוֹת</b> חַטָּאת עַל חַטָּאת <small>(ישעיה ל, א)</small>, ענין אלו והדומים להם תוספת ויתרון י"י<b>.</b> ופירוש <b>לְמַעַן סְפוֹת הָרָוָה</b>, הרשע חושב בלבו להלוך בשרירות לבו למען תת יתרון ותוספרת לנפש הרוה והיא המתאוה על הצמאה והיא הנפש השכלית, ידמה בעיניו כי הדרך הישר להרוות הנפש המתאוה לאכול ולהתענג ואפילו בדברים האסורים. ויש מפרשים הרוה נפש השכלית והיא רמז לצדיקים, והצמאה <small>(שם)</small> נפש המתאוה, והיא רמז לרשעים כי היא צמאה לתאות העולם תמיד ולא תשבע ונפש השכלית היא רוה שתספיק במה שיגיענה מן העולם כענין שנאמר צַדִּיק אֹכֵל לְשׂבַע נַפְשׁוֹ וּבֶטֶן רְשָׁעִים תֶּחְסָר <small>(משלי יג, כה)</small>. ופירוש הפסוק כי הרשע חושב בלבו בי הצדיקים רבים כנגדי ובזכותם אנצל ולא יגיעני העונש הזה ואלך בשרירות לבי. והחכם רבי יונה פירש <b>לְמַעַן סְפוֹת הָרָוָה</b> מהענין הראשון, כלומר למען שיראה הרשע כליה הצדיק עם הרשע ואין יתרון הצדיק על הרשע ובמות אומר כי אין גמול ואין עונש ואומר שלום יהיה לי. וזו היא דעת בעלי הקדמות אשר אינם מאמינים בגמול ובעונש וקלל הנביא בעל הדעת הזאת כמו שאמר לֹא <b>יֹאבֶה</b> י"י סְלֹחַ לוֹ <small>(דברים כט, יט)</small>. ויש מפרשים מהענין הזה וְכָל <b>הַנִּסְפֶּה</b> יִפּוֹל בֶּחָרֶב <small>(ישעיה יג, טו)</small>, כלומר כל הנספה על בני העיר להיות נקלט עמהם במצור יפול בחרב כשתלכד העיר. וכן תרגם יונתן <b>וְכָל דְיֵעוּל לִכְרַכֵּי צִיָרָא יִתְקְטֵל בְּחַרְבָּא</b>.
<h3>ספח</h3>
<b>סְפָחֵנִי</b> נָא אֶל אַחַת הַכְּהֻנּוֹת <small>(שמואל א' ב, לו)</small>. <b>והנפעל</b> <b>וְנִסְפְּחוּ</b> עַל בֵּית יַעֲקֹב <small>(ישעיה יד, א)</small>.<b> וההתפעל</b> <b>מֵהִסְתַּפֵּחַ</b> בְּנַחֲלַת י"י <small>(שמואל א' כו, יט)</small>. <b>והכבד</b> [פִּעֵל] <b>מְסַפֵּחַ</b> חֲמָתְךָ וְאַף שַׁכֵּר <small>(חבקוק ב, טו)</small>. <b>ושלא נזכר פעלו</b> [פֻּעַל] תַּחַת חָרוּל <b>יְסֻפָּחוּ</b> <small>(איוב ל, ז)</small>, כלומר שמנהגם לעמוד במדברות בין שיחים ותחת החרולים. ענינם הקברן והדבוק ואסיפת דבר אל דבר. ואפשר שנגזר מן הענין הזה שְׂאֵת אוֹ <b>סַפַּחַת</b> <small>(ויקרא יג, ב)</small>. <b>מִסְפַּחַת</b> הִוא <small>(ויקרא יג, ו)</small>, כי היא החזזית הנאספת והמקובצת יחד. ורבותינו ז"ל פירשו <small>(שבועות ו ע"ב)</small> כי לפיכך נקראת ספחת לפי שהיא טפלה לבהרת שניה לה בלובן מלשון <b>סְפָחֵנִי</b> נא. ומן הענין הזה עוד וַיְקַו לְמִשְׁפָּט וְהִנֵּה <b>מִשְׂפָּח</b> <small>(ישעיה ה, ז)</small>, והוא כתוב ב<b>שֹי"ן</b>, כלומר אני קויתי שיעשו משפט העניים והעשוקים והנה הם להם מספח ונגע צרעת וקויתי שיעשו להם <b>צְדָקָה</b> והנה <b>צְעָקָה</b> <small>(שם)</small> שצועקים מהעושק שעושקים אותם. <b>והפעל הכבד ממנו</b> [פִּעֵל]<b> וְשִׂפַּח</b> י"י קָדְקֹד בְּנוֹת צִיּוֹן ג, יז)</small>, אף על פי שכתוב ב<b>שֹי"ן</b>. וְעֹשׂוֹת <b>הַמִּסְפָּחוֹת</b> עַל רֹאשׁ <small>(יחזקאל יג, יח)</small>, וְקָרַעְתִּי אֶת <b>מִסְפְּחֹתֵיכֶם</b> <small>(יחזקאל יג, כא)</small>. הם כמו מטפחות ונקראו כן לפי שהן נדבקות ונצמדות תמיד על הראש. ומה שאמר <b>וְעֹשׂוֹת הַמִּסְפָּחוֹת עַל רֹאשׁ</b> כל קומה הוא מדבר הכשפים הידוע אצלם. אֵת <b>סְפִיחַ</b> קְצִירְךָ <small>(ויקרא כה, ה)</small>, תִּשְׁטֹף <b>סְפִיחֶיהָ</b> עֲפַר אָרֶץ <small>(איוב יד, יט)</small>. הוא הצמח היוצא מבלי חרישה וזריעה. ויש לפרש תשטף ספיחיה כמו הפוך מן מָטָר סֹחֵף <small>(משלי כח, ג)</small>, ופירושו ספיחי המטר תשטף עפר ארץ. וזכר המים בלשון נקבה רוצה לומר תעלת המים כמו שאמר מי פלג לשטף תעלה.
<h3>ספל</h3>
<b>בְּסֵפֶל</b> אַדִּירִים <small>(שופטים ה, כה)</small>, שם בחמש נקודות. מְלוֹא <b>הַסֵּפֶל</b> מָיִם <small>(שופטים ו, לח)</small>, אמר בו התרגום <b>מְלֵי לַקְנָא דְמַיָא</b>. והוא חמת מים כלי עור שעושין אותו למים כך פירש רב שרירא גאון. ותרגום <b>בְּסֵפֶל אַדִּירִים</b> <b>בְּפַיְלֵי גִבָּרַיָא</b>. ותרגום הַשֹּׁתִים <b>בְּמִזְרְקֵי</b> יַיִן <small>(עמוס ו, ו)</small> <b>דְשָׁתָן בְּפִילְוָן דִכְסַף</b>. וְעָשִׂיתָ <b>קְּעָרֹתָיו</b> <small>(שמות כה, כט)</small> תרגום ירושלמי <b>פיילותיה</b>. ובלשון יון קורין לכוס <b>פייל"י</b>.
<h3>ספן</h3>
חֶלְקַת מְחֹקֵק <b>סָפוּן</b> <small>(דברים לג, כא)</small>, פירוש ומקורה. כלומר שהיה חלקם של בני גד חלקת מחוקק ומושל שהיה הכל בנוי ומקורה כהוגן, רומז בו לערים שכבשום מעבר לירדן. וכן <b>וַיִּסְפֹּן</b> אֶת הַבַּיִת גֵּבִים <small>(מלכים א' ו, ט)</small>, <b>וְסָפוּן</b> בָּאֶרֶז <small>(ירמיה כב, יד)</small>, לָשֶׁבֶת בְּבָתֵּיכֶם <b>סְפוּנִים</b> <small>(חגי א, ד)</small>. <b>והשם</b> עַד קִירוֹת<b> הַסִּפֻּן</b> <small>(מלכים א' ו, טו)</small>, כלם ענין קירוי הבתים וכסוים. וקרוב לענין זה <b>וּשְׂפֻנֵי</b> טְמוּנֵי חוֹל <small>(דברים לג, יט)</small>, והוא כתוב ב<b>שֹי"ן</b> שפוני כמו טמוני. אֶל יַרְכְּתֵי <b>הַסְּפִינָה</b> <small>(יונה א, ה)</small> ידוע.
<h3>ספק</h3>
<b>סָפְקוּ</b> עָלַיִךְ <small>(איכה ב, טו)</small>, <b>וַיִּסְפֹּק</b> אֶת כַּפָּיו <small>(במדבר כד, י)</small>, <b>סָפַקְתִּי</b> עַל יָרֵךְ <small>(ירמיה לא, יט)</small>, לָכֵן <b>סְפֹק</b> אֶל יָרֵךְ <small>(יחזקאל כא, יז)</small> <b>יִשְׂפֹּק</b> עָלֵימוֹ כַפֵּימוֹ <small>(איוב כז, כג)</small>, והוא כתוב ב<b>שֹי"ן</b>. תַּחַת רְשָׁעִים <b>סְפָקָם</b> <small>(איוב לד, כו)</small>, רוצה לומר הקדוש ברוך הוא ספק הרשעים במקומם, ענינם ענין הכות כף אל כף או על ענין אחר. <b>וְסָפַק</b> מוֹאָב בְּקִיאֹו <small>(ירמיה מח, כו)</small>, פעל <b>בודד</b> כלומר יתגולל ויתהפך. ולפי דעתי ענין אחר פֶּן יְסִיתְךָ <b>בְשָֹפֶק</b> <small>(איוב לו, יח)</small>, והוא כתוב ב<b>שֹי"ן</b>, וכן כתבו רבי יונה, אבל ראיתיו במקצת הספרים ב<b>סמ"ך</b>. וכן בֵּינֵינוּ <b>יִסְפּוֹק</b> <small>(איוב לד, לז)</small> מזה הענין והוא כתוב ב<b>סמ"ך</b>. ובמקצת ספרים ראיתיו ב<b>שֹי"ן</b> אבל המסורת ראיתי אִם <b>יִשְׂפֹּק</b> עֲפַר שֹׁמְרוֹן <small>(מלכים א' כ, י)</small>, ישפק תלת, <b>ב</b>' חסרים וכתובין ב<b>שֹי"ן</b> <b>יִשְׂפֹּק</b> עֲפַר שֹׁמְרוֹן, <b>יִשְׂפֹּק</b> עָלֵימוֹ, וחד מלא וכתיב <b>סמ"ך</b> בֵּינֵינוּ <b>יִסְפּוֹק</b>. וענינם מענין הספוק שהוא לשון די. והורגל הלשון הזה בדברי רבותינו ז"ל <small>(סנהדרין קו ע"ב)</small>. ועוד אנחנו עתידין לכתוב ענין זה באות ה<b>שֹי"ן</b>. ופירוש הפסוק <small>(<b>פֶּן יְסִיתְךָ בְשָֹפֶק</b>)</small> פן ישליכך ויהדפך עם ספוק הממון שלך כלומר שלא יועליך הממון וזהו שאמר אחר כן <small>(איוב לו, יח)</small> <b>וְרָב כֹּפֶר אַל יַטֶּךָּ</b>, וכן <b>בֵּינֵינוּ יִסְפּוֹק</b> רוצה לומר יספיק דבריו וירבה אותם בינינו שלא יתבייש ממנו. וזהו שאמר אחר כן <b>וְיֶרֶב אֲמָרָיו לָאֵל</b>. והחכם רבי יונה הכניסם בענין הראשון עם שנוי מעט, וכן בענין הספוק <b>הפעל הכבד</b> [הִפְעִיל] וּבְיַלְדֵי נָכְרִים <b>יַשְׂפִּיקוּ</b> <small>(ישעיה ב, ו)</small>, והוא כתוב ב<b>שֹי"ן</b>, פירוש יאמרו <b>שֶׁדַּי</b> להם בעצות ובמחשבות הנכרים ויניחו דברי השם ותורותיו. והנני עתיד לבארם באות ה<b>שֹי"ן</b>.
<h3>ספר</h3>
אַחֲרֵי כֵן <b>סָפַר</b> אֶת הָעָם <small>(שמואל ב' כד, י)</small>, <b>וְסָפְרָה</b> לָּהּ שִׁבְעַת יָמִים <small>(ויקרא טו, כח)</small>, <b>וְסָפַרְתָּ</b> לְךָ <small>(ויקרא כה, ח)</small>, שִׁבְעָה שָׁבֻעֹת <b>תִּסְפָּר</b> לָךְ <small>(דברים טז, ט)</small>. אַיֵּה <b>סֹפֵר</b> אַיֵּה שֹׁקֵל אַיֵּה <b>סֹפֵר</b> אֶת הַמִּגְדָּלִים <small>(ישעיה לג, יח)</small>, כלומר שתירא ותפחד עדיין אף על פי שכבר בא מלך המשיח עדיין יהגה לבך אימה ממלכי האומות שהם סופרים ושוקלים הכסף שהיו לוקחים מס מישראל או שהיו סופרים לישראל לגלגלת ולוקחים המס מהם במשקל. <b>סִפְרוּ</b> מִגְדָּלֶיהָ <small>(תהלים מח, יג)</small>. <b>והנפעל</b> אֲשֶׁר לֹא <b>יִסָּפְרוּ</b> וְלֹא יִמָּנוּ מֵרֹב <small>(מלכים א' ח, ה)</small>. <b>והשם</b> בתוספת <b>מ"ם</b> אֶת <b>מִסְפַּר</b> יָמֶיךָ אֲמַלֵּא <small>(שמות כג, כו)</small>. ובלא תוספת אַחֲרֵי <b>הַסְּפָר</b> אֲשֶׁר סְפָרָם דָּוִיד <small>(דברי הימים ב' ב, טז)</small>. והקבוץ ממנו בִּינֹתִי <b>בַּסְּפָרִים</b> <small>(דניאל ט, ב)</small>. <b>והשם</b> בענין המקור <b>וּמִסְפָּר</b> אֶת רֹבַע יִשְׂרָאֵל <small>(במדבר כג, י)</small>, כלומר ולספור רובע ישראל, כי הוא קמוץ ואיננו סמוך, ועוד מלת <b>אֶת</b> מורה על שאיננו סמוך, אם כן הנכון בו שיהיה שם במקום מקור כמו <b>וּלְמַסַּע</b> אֶת הַמַּחֲנוֹת <small>(במדבר י, ב)</small>. <b>והתאר</b> כִּי לֹא יָדַעְתִּי <b>סְפֹרוֹת</b> <small>(תהלים עא, טו)</small>, והוא <b>תאר</b> לצדקתך ותשועתך שהזכיר אמר לא ידעתי שיוכלו להיות ספורות. או יהיה יחידה <b>סְפוֹרָה</b> בשקל <b>בְּשֹוֹרָה</b>, כלומר לא ידעתי להם מספרים. ענין הכל והדומה להם מנין. ובא <b>פעל הכבד</b> [פִּעֵל] מזה הענין <b>אֲסַפֵּר</b> כָּל עַצְמוֹתָי <small>(תהלים כב, יח)</small>, פירוש אמנה כל עצמותי מרוב כחשותי. <b>סִפַּרְתִּי</b> כֹּל מִשְׁפְּטֵי פִיךָ <small>(תהלים קיט, יג)</small>,<b> סַפֵּר</b> אַתָּה לְמַעַן תִּצְדָּק <small>(ישעיה מג, כו)</small>, <b>סַפְּרוּ</b> נָא לִי <small>(בראשית מ, ח)</small>. <b>ושלא נזכר פעלו</b> [פֻּעַל] אֲשֶׁר לֹא <b>סֻפַּר</b> לָהֶם <small>(ישעיה נב, טו)</small>. <b>והשם</b> אֶת <b>מִסְפַּר</b> הַחֲלוֹם וְאֶת שִׁבְרוֹ <small>(שופטים ז, טו)</small>, כלם והדומה להם ענין ספור והגדה [וכבר כתבנו בשרש <b>נָגַד</b> ההפרש שיש בין <b>ספור</b> ל<b>הגדה</b>]. וזה הענין לעולם <b>מהבנין</b> <b>הכבד הדגוש</b>. ויש מפרשים מזה הענין מִי <b>יְסַפֵּר</b> שְׁחָקִים בְּחָכְמָה <small>(איוב לח, לז)</small>. והחכם רבי יונה פירשו מענין כתיבה. ואדוני אבי ז"ל פירשו מענין <b>סַפִּיר</b> רוצה לומר שעשאם כעין ספיר כמו שאמר וְתַחַת רַגְלָיו כְּמַעֲשֵׂה לִבְנַת <b>הַסַּפִּיר</b> <small>(שמות כד, י)</small>. וכן פירש מזה אָז רָאָהּ<b> וַיְסַפְּרָהּ</b> <small>(איוב כח, כז)</small>. וָאֶכְתֹּב <b>בַּסֵּפֶר</b> <small>(ירמיה לב, י)</small>, בחמש נקדות. <b>בְּסֵפֶר</b> הַתּוֹרָה הַזֹּאת <small>(דברים כח, סא)</small>, אֶל יוֹדֵעַ הסֵפֶר [<b>סֵפֶר</b>] <small>(ישעיה כט, יא)</small>, כְּבֹא <b>הַסֵּפֶר</b> הַזֶּה אֲלֵיכֶם <small>(מלכים ב' י, ב)</small>, לֹא יָדַעְתִּי <b>סֵפֶר</b> <small>(ישעיה כט, יב)</small>, לא ידעתי לקראו. <b>מִסִּפְרְךָ</b> אֲשֶׁר כָּתָבְתָּ <small>(שמות לב, לב)</small>. וכתב אדוני אבי ז"ל מזה בִּינֹתִי <b>בַּסְּפָרִים</b> <small>(דניאל ט, ב)</small>, והם ספר המקנה וספר הגלוי שכתב ירמיהו. וב<b>ה"א</b> הנקבה <b>סִפְרָה</b>, ועם הכנוי הֲלֹא <b>בְּסִפְרָתֶךָ</b> <small>(תהלים נו, ט)</small>. בָּרוּךְ בֶּן נֵרִיָּהוּ <b>הַסֹּפֵר</b> <small>(ירמיה לו, לב)</small>, וַיִּקָּרְאוּ <b>סֹפְרֵי</b> הַמֶּלֶךְ <small>(אסתר ג, יב)</small>, נֹדִי <b>סָפַרְתָּה</b> אָתָּה <small>(תהלים נו, ט)</small>, י"י <b>יִסְפֹּר</b> בִּכְתוֹב עַמִּים <small>(תהלים פז, ו)</small>. ענין הכל והדומה להם ענין כתיבה. וּלֲלְמְּדָם <b>סֵפֶר</b> וּלְשׁוֹן כַּשְׂדִּים <small>(דניאל א, ד)</small>, פירוש כתיבת כשדים ולשון כשדים. ויש מפרשים נֹדִי <b>סָפַרְתָּה</b> אָתָּה, י"י <b>יִסְפּוֹר</b> מענין השני. ושני הענינים קרובים כי כתיבת הספר הוא סיפור הדברים. ויש לפרש זֶה <b>סֵפֶר</b> תּוֹלְדֹת אָדָם <small>(בראשית ה, א)</small>, לשון ספור. וענין אחר נֹפֶךְ <b>סַפִּיר</b> וְיָהֲלֹם <small>(שמות לט, יא)</small>, כְּמַעֲשֵׂה לִבְנַת <b>הַסַּפִּיר</b> <small>(שמות כד, י)</small>, <b>סַפִּיר</b> גִּזְרָתָם <small>(איכה ד, ז)</small>, יש מפרשים האבן היקרה שקורין לו בלע"ז <b>צפי"ר</b>, ואם כן הוא אין והערך אליו במראה אלא ביקר וגדולה כמו המסולאים בפז כי לא יערכו האדם לשבח במראה אלא באודם או בלובן. והחכם רבי אברהם אבן עזרא פירש כי היא אבן אדומה יקרה כמו שכתבנו בשרש <b>לָבֵן</b>. והגאון פירש כי הספיר לבן. ואמר שהוא שקורין בלע"ז <b>קרישֹט"ל</b>. ובמדרש <small>(איכה רבתי א"ב רביעאה)</small> מעשה באדם אחד שהלך למכור ספיר ברומי אמר לו הלוקח על מנת לבדקו אקחנו נתנו על גבי הסדין והתחיל מכה עליו בפטיש נבקע הסדן ונחלק הפטיש והספיר עמד במקומו ולפי זה המדרש היא האבן שקורין לה <b>דיאמנט"י</b> והיא לבנה וזכה.
<h3>סקל</h3>
עוֹד מְעַט <b>וּסְקָלֻנִי</b> <small>(שמות יז, ד)</small>,<b> וּסְקַלְתּוֹ</b> בָאֲבָנִים <small>(דברים יג, יא)</small>. <b>והנפעל</b> <b>סָקוֹל יִסָּקֵל</b> הַשּׁוֹר <small>(שמות כא, כח)</small>. <b>והפעל הכבד</b> [פִּעֵל] <b>וַיְסַקֵּל</b> בָּאֲבָנִים אֶת דָּוִד <small>(שמואל ב' טז, ו)</small>. <b>ושלא נזכר פעלו</b> [פֻּעַל] כִּי <b>סֻקַּל</b> נָבוֹת וַיָּמֹת <small>(מלכים א' כא, טו)</small>. ובהפך הענין <b>סַקְּלוּ</b> מֵאֶבֶן <small>(ישעיה סב, י)</small>, לפי שהוא דבוק עם <b>מ"ם</b>. וכן וַיְעַזְּקֵהוּ <b>וַיְסַקְּלֵהוּ</b> <small>(ישעיה ה, ב)</small>, והוא חסר הדבק ופירושו ויסקלהו מאבנים רוצה לומר הסרת האבנים ונקות הכרם ממנו. ואדוני אבי ז"ל כתבם כולם ענין אחד כי פירוש ויסקלהו בנה לו גדר אבנים אחר שעשה לו החפירת סביב וזהו<b> וַיְעַזְּקֵהוּ</b> כמו ומצאו שהיה עוזק בדברי רבותינו ז"ל <small>(מנחות פה ע"ב)</small>. ופירוש <b>סַקְּלוּ מֵאֶבֶן</b> עשו מסלה גבוהה מאבנים גדולות.
<h3>סרר</h3>
כִּי כְּפָרָה <b>סֹרֵרָה סָרַר</b> יִשְׂרָאֵל <small>(הושע ד, טז)</small>, <b>סוֹרֵר</b> וּמוֹרֶה <small>(דברים כא, יח)</small>, אַךְ <b>סוֹרֲרִים</b> שָׁכְנוּ צְחִיחָה <small>(תהלים סח, ז)</small>, וְאַף <b>סוֹרְרִים</b> לִשְׁכֹּן יָהּ אֱלֹהִים <small>(תהלים סח, יט)</small>, כֻּלָּם <b>סָרֵי סוֹרְרִים</b> <small>(ירמיה ו, כח)</small>. <b>יָסוּרוּ</b> בִי <small>(הושע ז, יד)</small>, משפט ה<b>רי"ש</b> להדגש או יהיה יסורו מנחי ה<b>עי"ן</b> וענינם העוות וההשתנות מהמנהג. וכבר כתבנו דְּרָכַי <b>סוֹרֵר</b> <small>(איכה ג, יא)</small>, כי כפרה <b>סֹרֵרָה, סַר</b> וְזָעֵף <small>(מלכים א' כ, מג)</small>, כִּי דִבֶּר <b>סָרָה</b> <small>(דברים יג, ו)</small>, מנחי ה<b>עי"ן</b> [בשרש <b>סוּר</b>].
<h3>סרב</h3>
כִּי <b>סָרָבִים</b> וְסַלּוֹנִים <small>(יחזקאל ב, ו)</small>, ממאנים וממרים, ותרגום וַיְמָאֵן <small>(בראשית לז, לה)</small> <b>וְסָרֵיב</b>. ותרגום עַם מְרִי <small>(ישעיה ל, ט)</small> <b>סַרְבָן</b>. והלשון הזה ידוע בדברי רבותינו ז"ל באמרם <small>(ברכות פרק חמשי משנה ג. דף לד ע"א)</small> ולא יהיה סרבן באותה שעה. וזולת זה הרבה מאד.
<h3>סרה</h3>
וְאֶל יִתְעַל<b> בְּסִרְיֹנֹו</b> <small>(ירמיה נא, ג)</small>, לִבְשׁוּ <b>הַסִּרְיֹנֹת</b> <small>(ירמיה מו, ד)</small>, הם לבושי הברזל אזברג"ש [<b>קוראצ"ה</b> בלע"ז].
<h3>סרח</h3>
לְגֶפֶן <b>סֹרַחַת</b> <small>(יחזקאל יז, ו)</small>, <b>תִּסְרַח</b> עַל אֲחֹרֵי הַמִּשְׁכָּן <small>(שמות כו, יב)</small>. <b>והתאר</b> יִהְיֶה <b>סָרוּחַ</b> עַל צִדֵּי הַמִּשְׁכָּן <small>(שמות כו, יג)</small>, <b>וּסְרֻחִים</b> עַל עַרְשׂוֹתָם <small>(עמוס ו, ד)</small>, <b>סְרוּחֵי</b> טְבוּלִים <small>(יחזקאל כג, טו)</small>, מִרְזַח <b>סְרוּחִים</b> <small>(עמוס ז, ז)</small>. <b>והשם</b> <b>וְסֶרַח</b> הָעֹדֵף <small>(שמות כו, יב)</small>, בסגול ענין הכל היתרון וההתפשטות. ופירוש וסרוחים על ערשותם הם שוקדים על ערשותם תמיד ומתפשטים עליהם מהתענג מהתעדן או פירושו בגדים <b>וּסְרֻחִים עַל עַרְשׂוֹתָם</b>. ופירוש <b>סְרוּחֵי טְבוּלִים</b> כתבנו בשרש <b>טָבַל</b>. וענין אחר <b>נִסְרְחָה</b> חָכְמָתָם <small>(ירמיה מט, ז)</small>, <b>עי"ן</b> הפעל בקמץ חטף, נפסדה נבאשה. ובלשון רבותינו ז"ל טיפה סרוחה <small>(אבות פרק שלישי, משנה א)</small>.
<h3>סרן</h3>
וּבְעֵינֵי <b>הַסְּרָנִים</b> לֹא טוֹב אָתָּה <small>(שמואל א' כט, ו)</small>, <b>וְסַרְנֵי</b> פְלִשְׁתִּים <small>(שופטים טז, כג)</small>, ענינם שרים. ענין אחר <b>וְסַרְנֵי</b> נְחֹשֶׁת <small>(מלכים א' ז, ל)</small>, הם הלוחות והוא הפוך דומה ללשון המשנה נסככין בנסרין <small>(סוכה פרק ראשון צשנה ו. דף יד ע"א)</small>. וכן אמר התרגום <b>וְנִסְרִין דִנְחַשׁ</b>.
<h3>סרס</h3>
וְאַל יֹאמַר <b>הַסָּרִיס</b> <small>(ישעיה נו, ג)</small>, וַיִּשְׁמַע עֶבֶד מֶלֶךְ הַכּוּשִׁי אִישׁ <b>סָרִיס</b> <small>(ירמיה לח, ז)</small>, שִׁבְעַת <b>הַסָּרִיסִים</b> <small>(אסתר א, י)</small>, <b>וְסָרִיסֵי</b> הַמֶּלֶךְ הִגִּיעוּ <small>(אסתר ו, יד)</small>. משקל אחר אֶת <b>סְרִיסֵי</b> פַרְעֹה <small>(בראשית מ, ז)</small>, הם המסורסים ידוע הוא. לְפוֹטִיפַר <b>סְרִיס</b> פַּרְעֹה <small>(בראשית לז, לו)</small>, היה סרים בצים ולא סריס הגיד לפיכך היתה לו אשה. ויש סריס מענינו שר וממונה וְהָיוּ <b>סָרִיסִים</b> בְּהֵיכַל מֶלֶךְ בָּבֶל <small>(ישעיה לט, ז)</small>, וכן תרגם יונתן <b>וִיהוֹן רַבְרְבִין</b>. וכן תרגם אנקלוס פוֹטִיפַר <b>סְרִיס</b> פַּרְעֹה <small>(בראשית לז, לו)</small>, עַל שְׁנֵי <b>סָרִיסָיו</b> <small>(בראשית מ, ב)</small>, <b>סְרִיסֵי</b> פַרְעֹה <small>(בראשית מ, ז)</small>,<b> רַבְרְבִין</b>.
<h3>סרף</h3>
וּנְשָׂאוֹ דּוֹדוֹ <b>וּמְסָרְפוֹ</b> <small>(עמוס ו, י)</small>, הוא אחי אמו כי <b>דוֹד</b> הוא אחי אביו <b>וּמְסָרְפוֹ</b> אחי אמו. ויש מפרשים מענין שריפה, כלומר מי ששרפו להוציא עצמים מן הבית. ויונתן תרגם<b> וְיִטְלִנֵיהּ קְרִיבֵיהּ מִיְקֵידָא</b>.
<h3>סתו</h3>
כִּי הִנֵּה הַסְּתָו [<b>הַסְּתָיו</b>] עָבָר <small>(שיר השירים ב, יא)</small>, הוא זמן החורף. ותרגום וְקַיִץ וָחֹרֶף <small>(בראשית ח, כב)</small> <b>וְקַיְטָא וְסִתְוָא</b>.
<h3>סתם</h3>
<b>סָתַם</b> אֶת מוֹצָא מֵימֵי גִיחוֹן <small>(דברי הימים ב' לב, ל)</small>. <b>שָׂתַם</b> תְּפִלָּתִי <small>(איכה ג, ח)</small>, ב<b>שֹי"ן</b>. וְכָל מַעְיְנֵי מַיִם <b>תִּסְתֹּמוּ</b> <small>(מלכים ב' ג, יט)</small>, <b>לִסְתּוֹם</b> אֶת מֵימֵי הָעֲיָנוֹת <small>(דברי הימים ב' לב, ג)</small>, כָּל <b>סָתוּם</b> לֹא עֲמָמוּךָ <small>(יחזקאל כח, ג)</small>, <b>סְתֻמִים</b> וַחֲתֻמִים <small>(דניאל יב, ט)</small>. <b>והנפעל</b> הֵחֵלּוּ הַפְּרֻצִים <b>לְהִסָּתֵם</b> <small>(נחמיה ד, א)</small>. <b>והכבד</b> [פִּעֵל] <b>סִתְּמוּם</b> פְּלִשְׁתִּים <small>(בראשית כו, טו)</small>. ענין הסתימה ידוע.
<h3>סתר</h3>
<b>נִסְתְּרָה</b> דַרְכִּי מֵי"י <small>(ישעיה מ, כז)</small>, וּמִפָּנֶיךָ <b>אֶסָּתֵר</b> <small>(בראשית ד, יד)</small>, הַנִּשְׁאָרִים <b>וְהַנִּסְתָּרִים</b> מִפָּנֶיךָ <small>(דברים ז, כ)</small>, <b>הַנִּסְתָּרֹת</b> לַי"י אֱלֹהֵינוּ <small>(דברים כט, כח)</small>, אִם <b>יִסָּתֵר</b> אִישׁ בַּמִּסְתָּרִים <small>(ירמיה כג, כד)</small>, וְאֵין <b>נִסְתָּר</b> מֵחַמָּתוֹ <small>(תהלים יט, ז)</small>. ומענין זה <b>וַיִּשָּׂתְרוּ</b> לָהֶם עֲפֹלִים [טְחֹרִים] <small>(שמואל א' ה, ט)</small>, ואף על פי שהוא ב<b>שֹי"ן</b> הכל ענין אחד פירושו כי היו הטחורים מכוסים להם מבפנים. <b>והכבד</b> [הִפְעִיל] <b>יַסְתִּרֵנִי</b> בְּסֵתֶר אָהֳלוֹ <small>(תהלים כז, ה)</small>,<b> וְיַסְתֵּר</b> פָּנִים וּמִי יְשׁוּרֶנּוּ <small>(איוב לד, כט)</small>, <b>אַסְתִּירָה</b> פָנַי מֵהֶם <small>(דברים לב, כ)</small>, <b>וַיַּסְתִּרֵם</b> י"י <small>(ירמיה לו, כו)</small>, בְּאַשְׁפָּתוֹ <b>הִסְתִּירָנִי</b> <small>(ישעיה מט, ב)</small>. <b>לַסְתִּר</b> עֵצָה <small>(ישעיה כט, טו)</small>, כמו <b>לְהַסְתִּיר</b>. וְחַטֹּאותֵיכֶם <b>הִסְתִּירוּ</b> פָנִים מִכֶּם מִשְּׁמוֹעַ <small>(ישעיה נט, ב)</small>, הוא <b>יוצא</b> לשנים פעולים. <b>והכבד הדגוש</b> [פִּעֵל] <b>סַתְּרִי</b> נִדָּחִים <small>(ישעיה טז, ד)</small>, מֵאַהֲבָה <b>מְסֻתָּרֶת</b> <small>(משלי כז, ה)</small>. ופירשנו הפסוק בשרש <b>יָכַח</b>. <b>וההתפעל</b> הֲלוֹא דָוִד<b> מִסְתַּתֵּר</b> עִמָּנוּ <small>(שמואל א' כג, יט)</small>, וּבִינַת נְבֹנָיו<b> תִּסְתַּתָּר</b> <small>(ישעיה כט, יד)</small>. <b>והשם</b> אַתָּה <b>סֵתֶר</b> לִי מִצַּר <small>(תהלים לב, ז)</small>, הֱוִי <b>סֵתֶר</b> לָמוֹ מִפְּנֵי שׁוֹדֵד <small>(ישעיה טז, ד)</small>, בחמש נקודות. <b>בְּסֵתֶר</b> הַמַּדְרֵגָה <small>(שיר השירים ב, יד)</small>, אֶעֶנְךָ<b> בְּסֵתֶר</b> רַעַם <small>(תהלים פא, ח)</small>, ענין פירושו כענין וַיַּעַן י"י אֶת אִיּוֹב מִנ [מִן] הַסְּעָרָה <small>(איוב לח, א)</small>, <b>בְּסֵתֶר</b> אָהֳלוֹ <small>(תהלים כז, ה)</small>. וב<b>ה"א</b> הנקבה יְהִי עֲלֵיכֶם <b>סִתְרָה</b> <small>(דברים לב, לח)</small>. ובתוספת <b>מ"ם</b> יֶאֱרֹב <b>בַּמִּסְתָּר</b> <small>(תהלים י, ט)</small>, <b>בַּמִּסְתָּרִים</b> יַהֲרֹג נָקִי <small>(תהלים י, ח)</small>. ומשקל אחר <b>וּכְמַסְתֵּר</b> פָּנִים מִמֶּנּוּ <small>(ישעיה נג, ג)</small>. ומשקל אחר וּלְמַחְסֶה <b>וּלְמִסְתּוֹר</b> <small>(ישעיה ד, ו)</small>. <b>וְסֵתֶר</b> מַיִם יִשְׁטֹפוּ <small>(ישעיה כח, יז)</small>. או יהיה סתר סמוך למים ויהיה פירושו מענין שנשתמשו בו רבותינו ז"ל הרבה באמרם <small>(בבא קמא ל ע"א. ו,ע"ב)</small> הסותר את כותלו ואחרים רבים בדבריהם בזה הענין.
<b>ואשר הם בני ארבע אותיות</b>
<h3>סכסך</h3>
<b>וְסִכְסַכְתִּי</b> מִצְרַיִם בְּמִצְרַיִם <small>(ישעיה יט, ב)</small>, וְאֶת אֹיְבָיו <b>יְסַכְסֵךְ</b> <small>(ישעיה ט, י)</small>, ענין בלבול.
<h3>סלסל</h3>
כְּבוֹצֵר עַל <b>סַלְסִלּוֹת</b> <small>(ירמיה ו, ט)</small> פירשו החכם רבי יונה כמו <b>זַּלְזַלִּים</b> <small>(ישעיה יח, ה)</small>. ועל דעתי כי המלה מעין <b>סַל</b> ומשרשו ונכפלה בו ה<b>פ"א</b> וה<b>למ"ד</b> והם הסלים שאדם בוצר בהם.
<h3>סלעם</h3>
וְאֶת <b>הַסָּלְעָם</b> לְמִינֵהוּ <small>(ויקרא יא, כב)</small>, הוא אחד ממיני הארבה, והוא רשון בדברי רבותינו ז"ל <small>(חולין סה ע"ב)</small>. ויש לו גבחת ואין לו זנב וראשו ארוך.
<h3>סמדר</h3>
וְהַגְּפָנִים <b>סְמָדַר</b> <small>(שיר השירים ב, יג)</small>, פִּתַּח <b>הַסְּמָדַר</b> <small>(שיר השירים ז, יג)</small>, הסמדר הוא הענבים הדקים לאחר שפרחו מיד שנכרים הענבים אבל אינם גמורים עדיין וכשהם גמורים שהם כְּפוּל הלבן קודם בישולם יקראו בוסר ולאחר בישולם יקראו ענבים.
<h3>סנסן</h3>
אֹחֲזָה <b>בְּסַנְסִנָּיו</b> <small>(שיר השירים ז, ט)</small>, בסעיפיו.
<h3>סנפיר</h3>
<b>סְנַפִּיר</b> וְקַשְׂקֶשֶׂת <small>(ויקרא יא, ט)</small>, אמרו רבותינז ז"ל <small>(חולין סו ע"ב)</small> אלו הן הקשקשין הקבועים בו סנפירים הפורח בהם.
<h3>ספרד</h3>
אֲשֶׁר <b>בִּסְפָרַד</b> <small>(עבדיה א, כ)</small>, היא אִסְפנייא.
<h3>סנור</h3>
הִכּוּ <b>בַּסַּנְוֵרִים</b> <small>(בראשית יט, יא)</small>, הוא חשכות העין.
<h3>סרעף</h3>
וַתִּרְבֶּינָה <b>סַרְעַפֹּתָיו</b> <small>(יחזקאל לא, ה)</small>, כמו סעיפותיו.
<h3>סרפד</h3>
תְַחַת [וְתַחַת] <b>הַסִּרְפָּד</b> יַעֲלֶה הֲדַס <small>(ישעיה נה, יג)</small>. הוא צמח מן הצמחים פחות וגרוע.
נשלמה אות ה<b>סמ"ך</b>
<h2><span style="color:Gray;">אות הע'</span></h2>
<h3>עב</h3>
<b>וְעָב</b> עַל פְּנֵיהֶם <small>(מלכים א' ז, ו)</small>,<b> וְעָב</b> עֵץ אֶל פְּנֵי הָאוּלָם מֵהַחוּץ <small>(יחזקאל מא, כה)</small>, וְצַלְעוֹת הַבַּיִת <b>וְהָעֻבִּים</b> <small>(יחזקאל מא, כו)</small>, מפני דגשות ה<b>בי"ת</b> ידמה ששרשו <b>עָבַב</b>. או יהיו מנחי ה<b>עי"ן</b> ושרשו <b>עוּב</b> ויהיה משקל <b>עֻבים</b> כמו <b>לֻלִּים</b> כי ימירו הנח בדגש בהרבה מקומות. ואמרו רבותינו ז"ל <small>(בבא קמא סז ע"א)</small> תניא <b>צַלְעוֹת הַבַּיִת</b> <small>(יחזקאל שם)</small> אלו המלטסין <b>וְהָעֻבים</b> אלו המרישות. ופירוש מלטסין החורים שמניח אדם בקיר להנחת הקורות, כמו שאמרו במקום אחר <small>(בבא בתרא ו ע"א)</small> ואף על גב דמנח בהו המלטה אמר בעיני לכי מפייסנא לי דלא מיתרע אשיתאי, פירוש אף על פי שמניח בחורים סיד חומר וחול או עצים למקום הנחת ראשי הקורות אינה חזקה דיכול למימר להכי הנחתי הדבר ההוא במקום הקורות שאם יתפייס עמי ויפרע לי חלקו בכותל שלא יזדעזע הכותל בעת שיעשו בו החורים ויניחו בהם החומר או העץ להנחת ראשי הקורות. וכן ראה הנביא שהיו הצלעים והם העצים בקירות הבית סביב ויוצאים חוצה לקבל עליהם ראשי הקורות שלא יהיו אחוזים בקירות הבית. והעבים אלו המרישות פירש הקורות הגדולות יקראו פרישות. וכן אמרו <small>(בבא קמא צה ע"א)</small> ועל מריש שבנאו בבירה.
<h3>עבד</h3>
<b>וְעָבַד</b> הַלֵּוִי <small>(במדבר יח, כג)</small>, <b>עָבְדוּ</b> אֶת כְּדָרְלָעֹמֶר <small>(בראשית יד, ד)</small>. <b>וַעֲבָדוּם</b> וְעִנּוּ אֹתָם <small>(בראשית טו, יג)</small>, <b>וַעֲבַדְתַּנִי</b> חִנָּם <small>(שם כט, טו)</small>, לֹא <b>תַעֲבֹד</b> בּוֹ עֲבֹדַת עָבֶד <small>(ויקרא כה, לט)</small>, <b>וְעָבְדוּ</b> בוֹ גּוֹיִם רַבִּים <small>(ירמיה כז, ז)</small>, אִם יִשְׁמְעוּ<b> וְיַעֲבֹדוּ</b> <small>(איוב לו, יא)</small>, לְמִי אֲנִי <b>אֶעֱבֹד</b> <small>(שמואל ב' טז, יט)</small> פֶּן <b>תַּעַבְדוּ</b> לָעִבְרִים <small>(שמואל א' ד, ט)</small>, <b>בַּעֲבֹדָה</b> אֲשֶׁר<b> תַּעֲבֹד</b> עִמָּדִי <small>(בראשית כט, כז)</small>, הֲלֹא בְרָחֵל <b>עָבַדְתִּי</b> עִמָּךְ <small>(בראשית כט, כה)</small>. <b>והתאר עֶבֶד</b> אֲדֹנִי זֶה <small>(דניאל י, יז)</small>, בשש נקודות. <b>עֶבֶד עֲבָדִים</b> יִהְיֶה לְאֶחָיו <small>(בראשית ט, כה)</small>. וְנִהְיֶה אֲנַחְנוּ וְאַדְמָתֵנוּ <b>עֲבָדִים</b> לְפַרְעֹה <small>(בראשית מז, יט)</small>, פירוש כי האדמה כעבד לבעליה. <b>והשם</b> <b>עֲבֹדַת עֲבֹדָה</b> <small>(במדבר ד, מז)</small>, פירוש השיר שהוא עבודת הקרבן. ומשקל אחר <b>וּבְעַבְדֻתֵנוּ</b> לֹא עֲזָבָנוּ אֱלֹהֵינוּ <small>(עזרא ט, ט)</small>. ובענין עבודת האדמה <b>וְעָבַדְתָּ</b> לּוֹ אֶת הָאֲדָמָה <small>(שמואל ב' ט, י)</small>, <b>עֹבֵד</b> אֲדָמָה <small>(בראשית ד, ב)</small>. הלשון הזה פעל הקל בו על העובד ועל הנעבד, אלא שיש הבדל ביניהם כי הנעבד קשור עם <b>בי"ת</b> כמו לֹא <b>תַעֲבֹד</b> בּוֹ <small>(ויקרא כה, לט)</small>, אם כן תאמר על העבד עובד אותו ותאמר על האדון עובד בו. ודעת אנקלוס ב<b>וַעֲבָדוּם וְעִנּוּ אֹתָם</b> שהוא כמו ועבדו בם לפיכך תרגם <b>וְיִפְלְחוּן בְּהוֹן</b>. ויש לפרשו כמשמעו, ויהיה ועבדום על ישראל ויהיה וענו אותם על מצרים. <b>והנפעל</b> אֲשֶׁר לֹא <b>יֵעָבֵד</b> בּוֹ וְלֹא יִזָּרֵעַ <small>(דברים כא, ד)</small>. מֶלֶךְ לְשָׂדֶה <b>נֶעֱבָד</b> <small>(קהלת ה, ח)</small>, מהתמדת עבודת האדם בו יקרא נעבד ואם הוא עובד. וכן <b>וְנֶעֱבַדְתֶּם</b> וְנִזְרַעְתֶּם <small>(יחזקאל לו, ט)</small>, או פירוש <b>למ"ד</b> <b>לְשָֹדֶה</b> בעבור ופירושו אפילו המלך איננו נעבד אלא בעבור השדה שממנו יצא לו מה שיתן ויאכיל לחיילותיו וזה הפירוש הוא הנכון. <b>והפעל הכבד</b> [הִפְעִיל] <b>וְהַעֲבַדְתִּיךָ</b> אֶת אֹיְבֶיךָ <small>(ירמיה יז, ד)</small>, <b>וַיַּעֲבִדוּ</b> מִצְרַיִם אֶת בְּנֵי יִשְׂרָאֵל <small>(שמות א, יג)</small>. לֹא <b>הֶעֱבַדְתִּיךָ</b> בְּמִנְחָה <small>(ישעיה מג, כג)</small>, לא הכרחתיך לעבור לפני במנחה. <b>ושלא נזכר פעלו מן הדגוש</b> [פֻּעַל] וּמִן הָעֲבֹדָה הַקָּשָׁה אֲשֶׁר <b>עֻבַּד</b> בָּךְ <small>(ישעיה יד, ג)</small>, אֲשֶׁר לֹא <b>עֻבַּד</b> בָּהּ <small>(דברים כא, ג)</small>. ענין הכל השמוש לבני אדם ועבודת אלהות ועבודת האדמה. ולרוב צורך אדם אל האדמה ושצריך שיהיה מתעסק תמיד בה הוא אליה כעבד לפני אדניו. ונקראו תוצאות האדמה על שם עבודה שעובדין אותה עבודה <b>וַעֲבֻדָּה</b> רַבָּה מְאֹד <small>(איוב א, ג)</small>. לָכֵן יַכִּיר <b>מַעְבָּדֵיהֶם</b> <small>(איוב לד, כה)</small>, פירושו מעשיהם כתרגום <b>מעשֹה עוּבְדָא</b>. וכן בלא <b>מ"ם</b> הנוספת <b>וַעֲבָדֵיהֶם</b> בְּיַד הָאֱלֹהִים <small>(קהלת ט, א)</small>, מעשיהם. וכן <b>וְעָבְדוּ</b> זֶבַח וּמִנְחָה <small>(ישעיה יט, כא)</small>. וכן וּבֹשׁוּ <b>עֹבְדֵי</b> פִשְׁתִּים שְׂרִיקוֹת <small>(ישעיה יט, ט)</small>. וכן <b>וְלַעֲבֹד עֲבֹדָתוֹ</b> נָכְרִיָּה<b> עֲבֹדָתוֹ</b> <small>(ישעיה כח, כא)</small>. וכן<b> וַעֲבֹדַת</b> הַצְּדָקָה <small>(שם לב, יז)</small>.
<h3>עבה</h3>
<b>עָבִיתָ</b> כָּשִׂיתָ <small>(דברים לב, טו)</small>, קָטָנִּי<b> עָבָה</b> <small>(מלכים א' יב, י)</small>, לשון עובי ידוע בדברי רבותינו ז"ל <small>(שבת טו ע"ב)</small>.<b> בְּמַעֲבֵה</b> הָאֲדָמָה <small>(שבת ז, מו)</small>, פירוש בעובי האדמה יצקם, כלומר מרוב כלי הנחשת ומגודל הכלים לא יספיקו לו כורים ולא יתכן התכתם בכורים ויצקם בעובי האדמה, כלומר שחפרו באדמה כעין כורים. והחכם רבי יונה פירש שעשה הכורים מן המשובח שבחומר ומן העב שבו. וזהו דעת המתרגם שתרגם <b>גַרְגַשְׁתָּא</b>, והוא עפר אדום וירוק, קורין לו בלע"ז <b>ארזיל"א</b> יעשו ממנו הכורים להתיך בהם המתכות. ויתכן לפרש מזה הענין ומזה השרש <b>בְּעַב</b> הֶעָנָן <small>(שמות יט, ט)</small>, שהוא פתוח בפלס <b>צַו</b> מן <b>צָוָה</b>,<b> קַו</b> מן <b>קָוָה</b>, ואלו היה מנחי ה<b>עי"ן</b> היה קמץ ולא נשתנה אפילו בסמיכות, כמו <b>כְּעָב</b> טַל <small>(ישעיה יח, ד)</small>, <b>כְּעָב</b> מַלְקוֹשׁ <small>(משלי טז, טו)</small> שהם קמוצים בסמיכות ופירשו בעובי הענן. וכן <b>בַּעֲבִי</b> גַּבֵּי מָגִנָּיו <small>(איוב טו, כו)</small>, <b>בַּעֲבִי</b> הָאֲדָמָה <small>(דברי הימים ב' ד, יז)</small>, שם בשקל <b>צְבִי, שְׁבִי</b>. והחכם רבי יונה לא זכר אלו השנים, ובעבי גבי מגיניו אין ספק כי היה לו לזוכרו הנה. ואולי הוא שגגת הכותב. ויש מפרשים מזה בָּאוּ <b>בֶּעָבִים</b> <small>(ירמיה ד, כט)</small>, כלומר ביערים העבים והמסוככים להסתר שם.
<h3>עבט</h3>
<b>לַעֲבֹט עֲבֹטוֹ</b> <small>(דברים כד, י)</small>, יוֹצִיא אֵלֶיךָ אֶת <b>הָעֲבוֹט</b> <small>(דברים כד, יא)</small>, הוא המשכון דבר שהוא תפוש ומעוכב ביד האדם, וזהו <b>לַעֲבֹט עֲבֹטוֹ</b> לתפוש משכונו. ומזה נגזר וְלֹא <b>יְעַבְּטוּן</b> אֹרְחוֹתָם <small>(יואל ב, ז)</small>, כלומר לא יעכבו באורחותם, כי במהרה ירוצון כאשר אמר כְּגִבּוֹרִים יְרֻצוּן <small>(שם)</small>. וכן אמר התרגום <b>וְלָא מְעַכְּבִין אוֹרְחָתְהוֹן</b>. ויש מפרשים ולא ישאילו אורחותם זה לזה מן <b>וְהַעֲבֵט תַּעֲבִיטֶנּוּ</b> <small>(דברים טו, ח)</small>, לפי שאמר וְאִישׁ בִּדְרָכָיו יֵלֵכוּן <small>(יואל ב, ז)</small>. ויש מפרשים כמו לא יעותו וכן בלשון ערבי.<b> וְהַעֲבֵט</b> תַּעֲבִיטֶנּוּ <small>(שם)</small>, הלוה תלונו <b>דֵּי מַחְסֹרוֹ</b>, לפי שההלואה על המשכון נקראת העבט. וכן אמר התרגום <b>אוֹזָפָא תּוֹזְפִנֵּהּ</b>. וכן <b>וְהַעֲבַטְתָּ</b> גּוֹיִם רַבִּים טו, ו)</small>, והלוית. וְאַתָּה לֹא <b>תַעֲבֹט</b> <small>(שם)</small>, לא תלוה. ואפשר להיות מזה <b>עַבְטִיט</b> בפלס <b>סַגְרִיר</b> רצה לומר רבוי ממון. וכבר כתבנו בשרש <b>טִיט</b> כי היא מלה מורכבת.
<h3>עבר</h3>
וְהוּא<b> עָבַר</b> לִפְנֵיהֶם <small>(בראשית לג, ג)</small>, <b>וְעָבַרְתִּי</b> בְאֶרֶץ מִצְרַיִם <small>(שמות יב, יב)</small>. <b>וְיַעֲבֹר</b> עָלַי מָה <small>(איוב יג, יג)</small>, פירוש מה שיעבור. וּמֵאֱלֹהַי מִשְׁפָּטִי <b>יַעֲבוֹר</b> <small>(ישעיה מ, כז)</small>. <b>לְעָבְרְךָ</b> בִּבְרִית <small>(דברים כט, יא)</small>, לפי שדרך הברית הוא לעבור בין בתרי הבהמה או העוף השחוט כי לכך יבתרו אותו ויעברו בעלי הברית בין הבתרים. וכן אמר בברית אברהם אבינו עם הקדוש ברוך הוא אֲשֶׁר <b>עָבַר</b> בֵּין הַגְּזָרִים הָאֵלֶּה <small>(בראשית טו, יז)</small>. וכן <b>וַיַּעַבְרוּ</b> בֵּין בְּתָרָיו <small>(ירמיה לד, יח)</small>, לפיכך אמר <b>לְעָבְרְךָ בִּבְרִית</b>. ואין כך <b>לַעֲבֹר</b> בְּרִיתוֹ <small>(דברים יז, ב)</small>, כי רוצה לומר שיטוש ויעזוב הברית ויעבור עליו כאילו אמר מעל בריתו. וכן וְגַם<b> עָבְרוּ</b> אֶת בְּרִיתִי <small>(יהושע ז, יא)</small>, פירוש מעל בריתי. וָאֶתֵּן לָהֶם <b>יַעַבְרוּם</b> <small>(ירמיה ח, יג)</small>, ואתן להם המצות והם יעבירום מעליהם ויניחום. וּמַיִם לֹא <b>יַעַבְרוּ</b> פִיו <small>(משלי ח, כט)</small>, לא יעברו על מאמרו אלא כמו שצוה כן יעשו. זַמֹּתִי בַּל <b>יַעֲבָר</b> פִּי <small>(תהלים יז, ג)</small>, מחשבי לא יעבר פי אלא כפי כן מחשבי כי אינני אחד בפה ואחד בלב. וַתֹּאמְרִי לֹא אֶעֱבוֹד [<b>אֶעֱבוֹר</b>] <small>(ירמיה ב, כ)</small>, פירוש לא אעבור בבריתך. <b>והפעל הכבד</b> [הִפְעִיל] <b>הֶעֱבִיר</b> אֹתוֹ לֶעָרִים <small>(בראשית מז, כא)</small>. ובא לָמָה <b>הֵעֲבַרְתָּ הַעֲבִיר</b> <small>(יהושע ז, ז)</small> שלא כמנהג כי ה<b>ה"א</b> נקודה בצרי וה<b>עי"ן</b> בשוא ופתח. וכבר זכרנוהו בחלק הדקדוק. וַיִּקָּחֵם <b>וַיַּעֲבִרֵם</b> <small>(בראשית לב, כד)</small>, וְהַעֲבַרְתָּ שׁופר תרועה <small>(ויקרא כה, ט)</small>,<b> מַעֲבִרִים</b> עַם י"י <small>(שמואל א' ב, כד)</small>, פירוש מעבירים אותם מלבוא לבית המקדש לזבוח. ויש מפרשים כמו <b>וַיַּעֲבִירוּ</b> קוֹל <small>(שמות לו, ו)</small>, כלומר אני שומע כי עם מעבירים קול עליכם שאתם חוטאים ומרננים עליכם. <b>וְהַעֲבַרְתִּי</b> אֶת אֹיְבֶיךָ בְּאֶרֶץ לֹא יָדָעְתָּ <small>(ירמיה טו, יד)</small>, פירוש אעביר אותך אל אויביך. וְהוּא יָרָה הַחֵצִי <b>לְהַעֲבִרוֹ</b> <small>(שמואל א' כ, לו)</small>, להעביר הנער או מקום המטרה. <b>וְהֶעֱבִיר</b> אֶת בְּנוֹ בָּאֵשׁ <small>(מלכים ב' כא, ו)</small>, <b>וְהֶעֱבִיר</b> אוֹתָם בַּמַּלְכֵּן [בַּמַּלְבֵּן] <small>(שמואל ב' יב, לא)</small>, פירוש העבירם ושרפם במלבן והוא מקום שריפת הלבנים. <b>והשם</b> וְעָבְרָה <b>הָעֲבָרָה לַעֲבִיר</b> אֶת בֵּית הַמֶּלֶךְ <small>(שמואל ב' יט, יט)</small>. ויש מפרשים <b>הָעֲבָרָה</b> <b>תאר</b> לספינה הקטנה המעברת שעוברין בה את רחב הנהר. ומשקל אחר <b>מַעֲבַר</b> יַבֹּק <small>(בראשית לב, כג)</small>, וב<b>ה"א</b> הנקבה עָבְרוּ <b>מַעְבָּרָה</b> <small>(ישעיה י, כט)</small>. והקבוץ עַל <b>הַמַּעְבְּרוֹת</b> <small>(יהושע ב, ז)</small>, בשוא.<b> וְהַמַּעְבָּרֹות</b> נִתְפָּשׂוּ <small>(ירמיה נא, לב)</small>, בקמץ. ועל דרך ההשאלה <b>עֹבֵר</b> לַסֹּחֵר <small>(בראשית כג, טז)</small>, לפי שהכסף פעמים לוקח אותו הסוחר ופעמים נותן אותו כאילו הוא עובר ושב תמיד ליד הסוחר. וּכְגֶבֶר <b>עֲבָרוֹ</b> יָיִן <small>(ירמיה כג, ט)</small>, פירוש עבר עליו היין והשכירהו. או עבר אותו כלומר שהיה יותר חזק ממנו כמו <b>וַיַּעֲבֹר</b> אֶת הַכּוּשִׁי <small>(שמואל ב' יח, כג)</small>, כלומר רץ יותר ממנו ועברו. וכן <b>עָבְרוּ</b> דִבְרֵי רָע <small>(ירמיה ה, כח)</small>, יותר עשו רעות ממה שעשו רעים אחרים. <b>עִבְרִי</b> אָנֹכִי <small>(יונה א, ט)</small>,ממשפחת עבר. <b>מֵעֵבֶר</b> הַנָּהָר <small>(שמואל ב' י, טז)</small>, בחמש נקדות, מצד הנהר. אִישׁ אֶל <b>עֵבֶר</b> פָּנָיו <small>(יחזקאל א, ט)</small>, אל צד פניו כלומר הצר שכנגד פניו. אִישׁ <b>לְעֶבְרוֹ</b> תָּעוּ <small>(ישעיה מז, טו)</small>. מִכָּל <b>עֲבָרָיו</b> <small>(מלכים א' ה, ד)</small>, מכל צדדיו. אַתֶּם תִּהְיוּ <b>לְעֵבֶר</b> אֶחָד <small>(שמואל א' יד, מ)</small>, לצד אחד. וְהֵאִיר עַל <b>עֵבֶר</b> פָּנֶיהָ <small>(שמות כה, לז)</small>, פירוש שיהיו פי ששת הנרות שבראשי הקנים היוצאים מצדדיה מסובבין כלפי האמצעי שיהיה אור הנרות על צד פני הקנה האמצעי שהוא גוף המנורה. וענין אחר<b> וַיְעַבֵּר</b> בְּרַתּיּקוֹת [בְּרַתּוּקוֹת] זָהָב <small>(מלכים א' ו, כא)</small>, ויבריח. תרגום מַבְרִחַ מִן הַקָּצֶה אֶל הַקָּצֶה <small>(שמות כו, כח)</small> <b>מַעְבַּר מִן סְיָפֵי לִסְיָפֵי</b>. וענין אחר [הִתְפָּעֵל] עֹבֵר <b>מִתְעַבֵּר</b> עַל רִיב לֹּא לוֹ <small>(משלי כו, יז)</small>, וּכְסִיל <b>מִתְעַבֵּר</b> וּבוֹטֵחַ <small>(משלי יד, טז)</small>, <b>מִתְעַבְּרוֹ</b> חוֹטֵא נַפְשׁוֹ <small>(משלי כ, ב)</small>, רוצה לומר מתעבר בו. וּבְנַחֲלָתוֹ <b>הִתְעַבָּר</b> <small>(תהלים עח, סב)</small>, <b>הִתְעַבַּרְתָּ</b> עִם מְשִׁיחֶךָ <small>(תהלים פט, לט)</small>,<b> וַיִּתְעַבֵּר</b> י"י בִּי <small>(דברים ג, כו)</small>. <b>והשם</b> <b>עֶבְרָה</b> וָזַעַם וְצָרָה <small>(תהלים עח, מט)</small>, אֶת דּוֹר <b>עֶבְרָתוֹ</b> <small>(ירמיה ז, כט)</small>, לְיוֹם <b>עֲבָרוֹת</b> יוּבָלוּ <small>(איוב כא, ל)</small>, הִנָּשֵׂא<b> בְּעַבְרוֹת</b> צוֹרְרָי <small>(תהלים ז, ז)</small>, בפתח ה<b>עי"ן</b>. הָפֵץ<b> עֶבְרוֹת</b> אַפֶּךָ <small>(איוב מ, יא)</small>, בסגול לבן נפתלי ולבן אשר בפתח <b>עַבְרוֹת</b>, ענינם הקצף והחרון. וַיֹּאכְלוּ <b>מֵעֲבוּר</b> הָאָרֶץ <small>(יהושע ה, יא)</small>, מדגן הארץ. תרגום <b>דָּגָן</b> <small>(בראשית כז, כח)</small> <b>עִיבוּר</b>. ויתכן לומר כי אשר הוא משנה שעברה יקרא עבור ואשר הוא משנה הבאה יקרא תבואה. וכתב אדוני אבי ז"ל בחיבור הלקט מענין זה וְשֵׁבֶט <b>עֶבְרָתוֹ</b> יִכְלֶה <small>(משלי כב, ח)</small>. אמר בראש הפסוק זורע עולה יקצר און, ושבט הוא השבט שחובטין בו את התבואה אמר כי יכלה השבט קודם שיוציא מקצירו תבואה. וְאוּלָם<b> בַּעֲבוּר</b> זֹאת <small>(שמות ט, טז)</small>, בגלל כך וכך. <b>בַּעֲבוּר</b> דָּוִד <small>(תהלים קלב, י)</small>, בגללו. <b>בַּעֲבוּר</b> טָמְאָה תְּחַבֵּל <small>(מיכה ב, י)</small>, בעבור שטמאה חחבל, <b>בַּעֲבוּר</b> יִשְׁמְרוּ חֻקָּיו <small>(תהלים קה, מה)</small>, בעבור שישמרו. וְאֶבְיוֹן <b>בַּעֲבוּר</b> נַעֲלָיִם <small>(עמוס ב, ו)</small>, מכרו האביון בגלל נעלים שיקחו עליו. ואיננו נכון להשתמש בו מבלי ה<b>בי"ת</b> כמו שעושין מקצת הפייטים. <b>בַּעֲבוּר</b> הַיֶּלֶד חַי צַמְתָּ וַתֵּבְךְּ <small>(שמואל ב' יב, כא)</small>, ענינו בעוד שהילד חי. או פירושו בעבור הילד כשהיה חי צמת ותבך. ונוספת בו <b>למ"ד</b> שפירושה גם כן בעבור כִּי <b>לְבַעֲבוּר</b> נַסּוֹת אֶתְכֶם <small>(שמות כ, יז)</small>. והכפל לתוספת ביאור כמו <b>בי"ת</b> <b>בְּתוֹךְ</b> ו<b>בי"ת</b> <b>בְּבֵין</b> חָצִיר. [פִּעֵל] שׁוֹרוֹ <b>עִבַּר</b> <small>(איוב כא, י)</small>, זה הלשון ידוע בדברי רבותינו ז"ל <small>(בבא קמא פרק תשיעי משנה א. דף צג ע"ב)</small> פרה מעוברת וכיוצא בזה שנשתמשו בזה הלשון הרבה. וענין <b>שׁוֹרוֹ עִבַּר</b> פירשנו בשרש <b>גָּעַל</b>. וכתב אדוני אבי ז"ל בענין זה <b>וְעֶבְרָתוֹ</b> לֹא כֵן בַּדָּיו <small>(ישעיה טז, ו)</small>. פירוש בדיו בניו. ואמר לא כן כי בניו אינכם בנים כי ממזרים הם, ואילו היה מסתכל בהריון שהיה מלוט אביהם לא היה מתגאה.
<h3>עבשׁ</h3>
<b>עָבְשׁוּ</b> פְרֻדוֹת <small>(יואל א, יז)</small>, כמו <b>עִפְּשׁוּ</b> בפלס אחר, פירוש התעפשו גרגרי הזרע תַּחַת מֶגְרְפֹתֵיהֶם. וענין העפוש ידוע בדברי רבותינו ז"ל <small>(פסחים מה ע"ב)</small> הפת שעפשה.
<h3>עבת</h3>
וַעֲנַף עֵץ <b>עָבֹת</b> <small>(ויקרא כג, מ)</small>, <b>תאר</b> על משקל <b>עָקֹב</b> הַלֵּב <small>(ירמיה יז, ט)</small>, וַעֲלֵי עֵץ<b> עָבֹת</b> <small>(נחמיה ח, טו)</small>. אֵלָה <b>עֲבֻתָּה</b> <small>(יחזקאל ו, יג)</small>, בפלס <b>עֲקֻבָּה</b> מִדָּם <small>(הושע ו, ח)</small> מן <b>עָקֹב הַלֵּב</b>. <b>אֲיֻמָּה</b> מן אָיֹם וְנוֹרָא <small>(חבקוק א, ז)</small>. והקבוץ וַיִּתֵּן צַמַּרְתּוֹ אֶל בֵּין <b>עֲבוֹתִים</b> <small>(יחזקאל לא, י)</small>, ענינם ענין מַעֲשֵׂה עֲבֹת <small>(שמות כח, יד)</small> שתרגומו <b>עוֹבַד גְּדִילוּ</b> מה שנעשה מן החבל הוא הנקרא גדיל. וכן העלין כשהם רבים בקן אחד יקראו עבות כמו שפירשו רבותינו ז"ל <small>(סוכה לב ע"ב)</small> כי זה יקרא עבות כשההדם תלתא טרפי בקינא חדא או יותר. והענף הוא לעלין כמו החוטין הנתלין אחר מעשה הגדיל בחבל. וכן דימוהו רבותינו ז"ל <small>(מנחות לט ע"א)</small> על ענין צצית, שליש גדיל ושני שלישי ענף, דימו החוטים הנתלים לענף והגדיל הוא העבות כמו שאמר <b>גְּדִלִים</b> מַעֲשֵׂה שַׁרְשְׁרוֹת <small>(מלכים א' ז, יז)</small>, לפיכך אמר <b>גְּדִלִים</b> תַּעֲשֶׂה לָּךְ <small>(דברים כב, יב)</small>,<b> וְכַעֲבוֹת</b> הָעֲגָלָה <small>(ישעיה ה, יח)</small>, ובחבל העגלה. והקבוץ בלשון זכרים <b>עֲבֹתִים</b> חֲדָשִׁים <small>(שופטים טו, יג)</small>. ולשון נקבות שְׁתֵּי <b>הָעֲבֹתֹת</b> הַזָּהָב <small>(שמות לט, יז)</small>, <b>בַּעֲבֹתוֹת</b> אַהֲבָה <small>(הושע יא, ד)</small>. <b>והפעל הדגוש</b> <b>מזה</b> [פִּעֵל] וְהַגָּדוֹל דֹּבֵר הַוַּת נַפְשׁוֹ הוּא <b>וַיְעַבְּתוּהָ</b> <small>(מיכה ז, ג)</small>, כלומר בין שלשתם השר והשופט והגדול עשו ההות והשקר כמו עבות כלומר יחזקוה עד שיוציאו הגזלה לעצמם. ואדוני אבי ז"ל פירש כי לשון עבות חבל משלשה מיתרים או רצועות <b>טריצ"א</b> בלע"ז לפיכך אמר <b>וַיְעַבְּתוּהָ</b> פירוש וישלשוה כי הם שלש בפסוק השר והשופט והגדול. ולפיכך אמרו רבותינו ז"ל <small>(סוכה לב ע"ב)</small> עבות ההדס שלשה עלים בקן אחד, כי עבות לשון שלש הוא.
<h3>עגב</h3>
וּבְכֹל אֲשֶׁר <b>עָגְבָה</b> <small>(יחזקאל כג, ז)</small>, מָאֲסוּ בָךְ <b>עֹגְבִים</b> <small>(ירמיה ד, ל)</small>. וַתַּשְׁחֵת <b>עַגְבָתָהּ</b> <small>(יחזקאל כג, יא)</small>. כִּי <b>עֲגָבִים</b> בְּפִיהֶם הֵמָּה עֹשִׂים <small>(יחזקאל לג, לא)</small>, כְּשִׁיר <b>עֲגָבִים</b> <small>(יחזקאל לג, לב)</small>. <b>וַתַּעְגַּב</b> עַל מְאַהֲבֶיהָ <small>(יחזקאל כג, ה)</small>, ענין אהבה ודברי חשק. בְּמִנִּים <b>וְעוּגָב</b> <small>(תהלים קנ, ד)</small>, <b>וְעֻגָבִי</b> לְקוֹל בֹּכִים <small>(איוב ל, לא)</small>. ויונתן תרגם מזה <b>כְּשִׁיר עֲגָבִים כִּזְמַר אֲבּוּבִין</b> והוא כלי מכלי הנגון. ופירוש <b>כִּי עֲגָבִים בְּפִיהֶם הֵמָּה עֹשִׂים</b> מדמים בפיהם ובדבריהם כי דברי חשק להם דבריך ולא כן לבם. ויונתן תרגם לשון לעג ותעתוע, שתרגם <b>אֲרֵי תּוּלְעָבָא בְּפוּמְהוֹן אִינוּן עָבְדִין</b>.
<h3>עגה</h3>
הֲלָהֵן <b>תֵּעָגֵנָה</b> <small>(רות א, יג)</small>, בפלס אֲשֶׁר לֹא <b>תֵעָשֶׂינָה</b> <small>(ויקרא ד, ב)</small>, וענינו תתאחרנה ותתעכבנה. והנכון והישר בעיני בזאת המלה ששרשה <b>עָגֵן</b>, כמו שנשתמשו רבותינו ז"ל הרבה בזה השרש, כמו שאמרו <small>(גיטין ג ע"א)</small> עגונה לאשה היושבת בלא בעל. ועוד אמרו <small>(בבא קמא פ ע"א)</small> ובלבד שלא ישהא העגונה שבהן שלשים יום, כלומר שלא ישהא אותה הבהמה שלקח באחרונה שלשים יום. וכן אמרו <small>(בבא בתרא פרק חמישי משנה א. דף עג ע"א)</small> מכר את הנס ואת העיגון. ותני רבי חייא <small>(שם)</small> אלו עיגונין שלה וכן הוא אומר <b>הֲלָהֵן תֵּעָגֵנָה</b>. והן הקרדומים הגדולים שקושרים אותם בהבלים ומשליכים אותם בים להעמיד הספינה והוא שקורין בלע"ז<b> אנקור"ש</b> תרגום [יונתן] וְסֻגְּרוּ עַל מַסְגֵּר <small>(ישעיה כד, כב)</small> <b>וִיעַנְגוּנוּן לְבֵית עַגְנָא</b>, לַאֲשֶׁר בַּחֹשֶׁךְ הִגָּלוּ <small>(ישעיה מט, ט)</small> <b>לִדְעַגִינִין</b>, וּבְבָתֵּי כְלָאִים הָחְבָּאוּ <small>(ישעיה מב, כב)</small> <b>וּבְבָתֵּי יְסוּרִין עֲגִינִין</b>. וחסרה <b>נו"ן</b> השרש לפי שאם היתה <b>נו"ן</b> השרש נכפלת עם <b>נו"ן</b> הרבות והיינו אומרים תעגננה היה כבר על הלשון, ולחסרון <b>נו"ן</b> השרש היתה גון הרבות ראויה להדגש ובא הנח תמורת הדגש כמו שבא גם כן במקומות רבים ולפיכך ה<b>גימ"ל</b> נקודה בצרי כמו שהיה אם היה שלם תעגנגה, ואילו היה שרש <b>עָגָה</b> היתה נקודה סגול כמו <b>שֹי"ן</b> <b>תֵּעָשֶֹינָה</b> והדומים לו.
<h3>עגל</h3>
<b>עָגֹל</b> סָבִיב <small>(מלכים א' ז, לה)</small>, <b>תאר</b> בפלס <b>אָדוֹם, עָקוֹב</b>. מְרֻבָּעוֹת לֹא <b>עֲגֻלּוֹת</b> <small>(מלכים א' ז, לא)</small>. <b>והשם</b> וְשָׁאוּל שֹׁכֵב <b>בַּמַּעְגָּל</b> <small>(שמואל א' כו, ה)</small>, והוא מקום המחנה. ובתוספת <b>ה"א</b> וַיָּבֹא <b>הַמַּעְגָּלָה</b> <small>(שמואל א' יז, כ)</small>. ונקרא כן לפי שבמחנה יחנו בסבוב ובמעגל. יָשָׁר <b>מַעְגַּל</b> צַדִּיק תְּפַלֵּס <small>(ישעיה כו, ז)</small>, פַּלֵס <b>מַעְגַּלּ</b> רַגְלֶךָ <small>(משלי ד, כו)</small>, פָּרְשׂוּ רֶשֶׁת לְיַד<b> מַעְגָּל</b> <small>(תהלים קמ, ו)</small>. והקבוץ <b>בְמַעְגְּלֵי</b> צֶדֶק <small>(תהלים כג, ג)</small>, ובלשון נקבות וּנְלוֹזִים <b>בְּמַעְגְּלוֹתָם</b> <small>(משלי ב, טו)</small>. ענין אלו הדרך והמסילה. טַבַּעַת<b> עָגִיל</b> וְכוּמָז <small>(במדבר לא, נ)</small>, חלי האזנים, וכן נאמר <b>וַעֲגִילִים</b> עַל אָזְנָיִךְ <small>(יחזקאל טז, יב)</small>. <b>עֵגֶל</b> בֶּן בָּקָר <small>(ויקרא ט, ב)</small>, בחמש נקדות. <b>עֶגְלָה</b> מְשֻׁלֶּשֶׁת <small>(בראשית טו, ט)</small>, פירוש שלש עגלות. ואין לומר בת שלש שנים, כי בת שלש שנים תקרא פרה. <b>עֲגָלִים</b> יִשָּׁקוּן <small>(הושע יג, ב)</small>, <b>לְעֶגְלוֹת</b> בֵּית אָוֶן <small>(הושע י, ה)</small>, כולם ענינם ידוע. <b>עֲגָלָה</b> חֲדָשָׁה <small>(שמואל א' ו, ז)</small>, וַיִּתֵּן לָהֶם יוֹסֵף <b>עֲגָלוֹת</b> עַל פִּי פַרְעֹה <small>(בראשית מה, כא)</small>, שֵׁשׁ <b>עֶגְלֹת</b> צָב <small>(במדבר ז, ג)</small>, ואופן עֲגָלָה <small>(ישעיה כח, כז)</small>, ענינם ידוע. נקראת העגלה כן לפי שהיא עגולה.
<h3>עגם</h3>
<b>עָגְמָה</b> נַפְשִׁי לָאֶבְיוֹן <small>(איוב ל, כה)</small>, פירושו דאבה. וכן בדברי רבותינו ז"ל <small>(מגילה פרק רביעי משנה ד. דף כה ע"א)</small> לא יתלוש מפני עגמת נפש.
<h3>עגר</h3>
כְּסוּס<b> עָגוּר</b> כֵּן אֲצַפְצֵף <small>(ישעיה לח, יד)</small>, וְתֹר וְסִוס [וְסִיס] <b>וְעָגוּר</b> <small>(ירמיה ח, ז)</small>, אמר בו התרגום <b>וּסְנוּנִיתָא</b>. היא סנונית הנזכרת בדברי רבותינו ז"ל <small>(שבת עז ע"ב)</small> אימת סנונית על הנשר. ופירש רבנו האיי ז"ל <b>כטא"ף</b> בערבי והוא שקורין לו בלע"ז <b>ארונדונ"א</b>. ויש מפרשים עגור הוא עוף שמצפצף כלשון של בני ארם כשמלמדין אותו גייט [<b>נאצ"ה</b> בלע"ז].
<h3>עד</h3>
עַד שָׁבוּ הָרֹדְפִים <small>(יהושע ב, כב)</small>, <b>עַד</b> יָבוֹא <small>(הושע י, יב)</small>,<b> עַד</b> אֲשֶׁר אִם הֲבִיאֹנֻם <small>(במדבר לב, יז)</small>, המלה הזאת כשתבא על פעל עבר או עתיד תבא בדרך קצרה בחסרון <b>אשר</b>, כי אין קשר המלה כי אם עם השם או המלה <b>עַד</b> שָׁבוּ <small>(יהושע ב, כב)</small>, רוצה לומר עד אשר שבו, <b>עַד</b> יָבוֹא <small>(הושע י, יב)</small>, עד אשׁר יבוא,<b> עַד</b> יְצַמַּח <small>(שמואל ב' י, ה)</small>, עד אשׁר יצמח. <b>וְעַד</b> קַשְׁתּוֹ <b>וְעַד</b> חֲגֹרוֹ <small>(שמואל א' יח, ד)</small>, וַנַּשִּׁים <b>עַד</b> נֹפַח <small>(במדבר כא, ל)</small>, תִּגַּע<b> עָדֶיךָ</b> וַתִּבָּהֵל <small>(איוב ד, ה)</small>, <b>עָדֶיךָ</b> תֵאתֶה <small>(מיכה ד, ח)</small>, <b>עַד</b> שֶׁיָּפוּחַ הַיּוֹם <small>(שיר השירים ב, יז)</small>, <b>עַד</b> בֹּאִי אֵלֶיךָ מִצְרַיְמָה <small>(בראשית מח, ה)</small>, <b>עַד</b> הַגְּבוּל שִׁלְּחוּךָ <small>(עבדיה ז)</small>, הֵן <b>עַד</b> יָרֵחַ <small>(איוב כה, ה)</small>, צְעָקָה גְּדֹלָה וּמָרָה <b>עַד</b> מְאֹד <small>(בראשית כז, לד)</small>, <b>עַד</b> מְהֵרָה יָרוּץ דְּבָרוֹ <small>(תהלים קמז, טו)</small>, וְהוּא שִׁכֹּר<b> עַד</b> מְאֹד <small>(שמואל א' כה, לו)</small>, יָפָה <b>עַד</b> מְאֹד <small>(מלכים א' א, ד)</small>, וַיָּחִילוּ <b>עַד</b> בֹּוֹשׁ <small>(שופטים ג, כה)</small>,<b> עַד</b> לֹא שַׂמְתְּ אֵלֶּה <small>(ישעיה מז, ז)</small>, <b>עַד</b> לַשָּׁמַיִם הִגִּיעַ <small>(דברי הימים ב' כח, ט)</small>, בָּא הַמַּלְאָךְ <b>עַד</b> הֵם וְלֹא שָׁב <small>(מלכים ב' ט, יח)</small>, בָּא <b>עַד</b> אֲלֵיהֶם וְלֹא שָׁב <small>(מלכים ב' ט, כ)</small>. והורכבה המלה זו עם <b>הֵן</b> ו<b>הִנֵּה</b> ונפקדה ה<b>ה"א</b> ונשארה ה<b>נו"ן</b> אֲשֶׁר <b>עֲדֶן</b> לֹא הָיָה <small>(קהלת ד, ג)</small>, אֲשֶׁר הֵמָּה חַיִּים <b>עֲדֶנָה</b> <small>(קהלת ד, ב)</small>, ה<b>דל"ת</b> בסגול והראוי עד הן, עד הנה. ויבא בתוספת <b>יו"ד</b> וְאַחֲרִיתוֹ <b>עֲדֵי</b> אֹבֵד <small>(במדבר כד, כ)</small>. כלם בענין הזה ידוע. וכן לפי דעתי אִם יְכֻפַּר הֶעָוֹן הַזֶּה לָכֶם <b>עַד</b> תְּמֻתוּן <small>(ישעיה כב, יד)</small>, כלומר כי המות תהיה לכם כפרה או הדין אחר המיתה. וכן אמרו רבותינו ז"ל <small>(יומא פו ע"א)</small> כל שיש בידו חילול השם אין כח בתשובה לתלות ולא ביום הכיפורים לכפר ולא ביסורים למרק אלא כולן תולין ומיתה ממרקת שנאמר אם יכפר העון הזה <b>עַד תְּמֻתוּן</b>. <b>עַד</b> הַגְּבוּל שִׁלְּחוּךָ <small>(עבדיה ז)</small>, פירוש עד הגבול שהיו שם האויבים כאילו מסרו אותך בידם ואתה היית בוטח בהם. ורבי יונה פירשו כמו <b>מִן</b> כלומר שלחוך מגבולך וממחוזך. ויש בענין עוֹד הֲלוֹא זֶה דְבָרִי <b>עַד</b> הֱיוֹתִי עַל אַדְמָתִי <small>(יונה ד, ב)</small>, כמו בעוד היותי על אדמתי. וכן <b>עַד</b> הִתְמַהְמְהָם <small>(שופטים ג, כו)</small>, <b>עַד</b> זֶה מְדַבֵּר <small>(איוב א, יח)</small>, בעוד זה מדבר. ויש בענין על אֲשֶׁר <b>עַד</b> מֵידְבָא <small>(במדבר כא, ל)</small>. ובתוספת <b>בי"ת</b> <b>וּבְעַד</b> הַשֶּׁלַח יִפֹּלוּ לֹא יִבְצָעוּ <small>(יואל ב, ח)</small>, וַיִּסְגֹּר י"י <b>בַּעֲדוֹ</b> <small>(בראשית ז, טז)</small>, עליו. <b>בַּעֲדָהּ</b> וּבְעַד בָּנֶיהָ <small>(מלכים ב' ד, ה)</small>. יִגְמֹר <b>בַּעֲדִי</b> <small>(תהלים קלח, ח)</small>, יגמור חסרו עלי. כִּי <b>בְעַד</b> אִשָּׁה זוֹנָה <small>(משלי ו, כו)</small>, הַעְתִּירוּ <b>בַּעֲדִי</b> <small>(שמות ח, כד)</small>, וְכִפֶּר <b>בַּעֲדוֹ</b> <small>(ויקרא טז, ו)</small>, לֹא תַגִּישׁ וְתַקְדִּים <b>בַּעֲדֵינוּ</b> הָרָעָה <small>(עמוס ט, י)</small>. אין ה<b>יו"ד</b> לרבוי כי אין רבוי בזאת המלה. אבל היא נוספת כ<b>יו"ד</b> <b>עֲדֵי</b> אֹבֵד <small>(במדבר כד, כב)</small>, י"י הַטּוֹב יְכַפֵּר <b>בְּעַד</b> <small>(דברי הימים ב' ל, יח)</small>, הוא דבק עם הפסוק הבא אחריו וכל לבבו הכין לדרוש האלהים. והחכם רבי אברהם בן עזרא פירש כי איננו דבוק וכל לבבו הכין הוא אומר על חזקיהו, ופירוש <b>יְכַפֵּר בְּעַד</b> בעד אלה שאכלו הפסח בטומאה. ולא יתכן לומר המלות האלה בענין הזה מבלי ה<b>בי"ת</b>. ויש בענין <b>מִן</b> כמו <b>בְּעַד</b> הַחַלּוֹנִים יָבֹאוּ כַּגַּנָּב <small>(יואל ב, ט)</small>, וַיִּפֹּל אֲחַזְיָה<b> בְּעַד</b> הַשְֹּׂבָכָה <small>(מלכים ב' א, ב)</small>, וַיַּשְׁקֵף אֲבִימֶלֶךְ מֶלֶךְ פְּלִשְׁתִּים <b>בְּעַד</b> הַחַלּוֹן <small>(בראשית כו, ח)</small>. ונכנסה עליו ה<b>מ"ם</b> <b>מִבַּעַד</b> לְצַמָּתֵךְ <small>(שיר השירים ד, ג)</small>, ויש מפרשים אותו מבפנים. ויש כמו <b>למ"ד</b> השימוש <b>בְעַד</b> מְעָרוֹת עַד עוֹלָם <small>(ישעיה לב, יד)</small>, אמר כי <b>עֹפֶל וָבַחַן</b> שהם בנינים גבוהים יחרבו וישובו למערה. ויש כמו <b>דָבָר</b> הַאֲזִינָה <b>עָדַי</b> בְּנוֹ צִפֹּר <small>(במדבר כג, יח)</small> פירוש <b>דְּבָרַי</b>.<b> וְעָדֵיכֶם</b> אֶתְבּוֹנָן <small>(איוב לב, יא)</small>, פירוש אתבונן דבריכם. ויתכן שהם מלשון <b>עֶדְיוֹ</b> לִבְלוֹם <small>(תהלים לב, ט)</small>, שפירושו פיו, ולפיכך יקראו הדברים כן. ואפשר שהם שרש אחר. והחכם רבי יונה פירשו בענין <b>אֶל</b> כלומר האזינה אלי. וכן אמר כמוהו<b> עָדֶיךָ</b> תֵאתֶה <small>(מיכה ד, ח)</small>. ענין אחר שֹׁכֵן <b>עַד</b> <small>(ישעיה נז, טו)</small>, בִּטְחוּ בַי"י <b>עֲדֵי</b> עַד <small>(ישעיה כו, ד)</small>, עוֹמֶדֶת <b>לָעַד</b> <small>(תהלים יט, י)</small>, וְאַל <b>לָעַד</b> תִּזְכֹּר עָוֹן <small>(ישעיה סד, ח)</small>, הֲזֹאת יָדַעְתָּ מִנִּי עַד <small>(איוב כ, ד)</small> <b> וְעַד</b> אַרְגִּיעָה לְשׁוֹן שָׁקֶר <small>(משלי יב, יט)</small>, <b>עַד</b> עוֹלְמֵי <b>עַד</b> <small>(ישעיה מה, יז)</small>. ובסגול לְעוֹלָם <b>וָעֶד</b> <small>(תהלים ט, ו)</small>, כלם ענינם עולם. ועוד נזכרם בשרש <b>עוּד</b>. וענין אחר יֹאכַל <b>עַד</b> <small>(בראשית מט, כז)</small>, אָז חֻלַּק <b>עַד</b> שָׁלָל מַרְבֶּה <small>(ישעיה לג, כג)</small>, זו החיבור מסתתרת עמו והנכון <b>עַד וְשָׁלָל</b> כמו שֶׁמֶשׁ וְיָרֵחַ <small>(חבקוק ג, יא)</small> וענינם שלל. ותרגום <b>שָׁלָל</b> <small>(שמואל ב' ג, כב)</small> <b>עֲדָאָה</b>. ועוד נזכרנו בשרש <b>עוּד</b> כי השרש על נכון. וענין אחר וּכְבֶגֶד <b>עִדִּים</b> <small>(ישעיה סד, ה)</small>, פירוש בגדי סמרטוטין ובלאות. וכן בדברי רבותינו ז"ל <small>(נדה פרק ראשון משנה א. דף ב ע"א)</small> המשמשת בעדים. ועוד אמרו <small>(שם פרק שני משנה א. דף יד ע"א)</small> המשמשת בשני עדים והן והן תיקוניה זעוותיה. ועוד אמרו <small>(שם פרק שמיני משנה ד. דף נח ע"ב)</small> עד שהוא נתון תחת הכר ונמצא עליו דם, פירוש סמרטוט של בגד שהאשה מקנחת בו ובודקת עצמו בו אם תראה עליו דם. ויש מפרשים מתרגום <b>סַפַּחַת</b> <small>(ויקרא יג, ב)</small> <b>עֲדִיתָא</b> והוא נגע והבגד המושם עליו הוא נמאס. ויתכן גם כן ששרשו <b>עוּד</b> ו<b>עִדִּים</b> בפלס וּפְטוּרֵי צִצִּים <small>(מלכים א' ו, יח)</small>. או יהיה שרשו<b> עָדַד</b>.
<h3>עדד</h3>
יָתוֹם וְאַלְמָנָה <b>יְעוֹדֵד</b> <small>(תהלים קמו, ט)</small>, <b>מְעוֹדֵד</b> עֲנָוִים י"י <small>(תהלים קמז, ו)</small>. וַאֲנַחְנוּ קַּמְנוּ <b>וַנִּתְעוֹדָד</b> <small>(תהלים כ, ט)</small>. אף על פי שאנחנו מביאים אותם בכפולים אפשר שיהיו מעלולי ה<b>עי"ן</b> וענינם ענין תקומה והתרוממות. והביא להם אדוני אבי ז"ל ראיה מהערבי <b>אעדדנ"י</b> עזרני וסמכני.
<h3>עדה</h3>
<b>וְעָדִית</b> עֶדִי <small>(יחזקאל כג, מ)</small>, <b>וַתַּעַד</b> נִזְמָהּ וְחֶלְיָתָהּ <small>(הושע ב, טו)</small>, עוֹד <b>תַּעְדִּי</b> תֻפַּיִךְ <small>(ירמיה לא, ג)</small>. <b>והיוצא</b> ממנו <b>וָאֶעְדֵּךְ</b> עֶדִי <small>(יחזקאל טז, יא)</small>. או יהיה מהפעל הכבד ויהיה פתח קטן תחת פתח גדול. <b>והשם</b> וַיִּתֵּן עָלָיו אֶת הַנֵּזֶר וְאֶת <b>הָעֵדוּת</b> <small>(מלכים ב' יא, יב)</small>. <b>עֵדוּת</b> לְאָסָף מִזְמוֹר <small>(תהלים פ, א)</small>, כלומר פאר וחמדה הוא לאסף זה המזמור.<b> והשם</b> במשקל אחר וּצְבִי <b>עֶדְיוֹ</b> לְגָאוֹן שָׂמָהוּ <small>(יחזקאל ז, כ)</small>, וַתָּבֹאִי <b>בַּעֲדִי עֲדָיִים</b> <small>(יחזקאל טז, ז)</small>, כלומר שהגעת לזמן העדי והקשוט. וענין אחר לֹא <b>עָדָה</b> עָלָיו שָׁחַל <small>(איוב כח, ח)</small> עבר. ותרגום אֲשֶׁר עָבַר בֵּין הַגְּזָרִים הָאֵלֶּה <small>(בראשית טו, יז)</small> <b>דִּי עֲדָא בֵּין פַּלְגַיָּא הָאִלֵּין</b>. <b>והפעל הכבד ממנו</b> [הִפְעִיל] <b>מַעֲדֶה</b> בֶּגֶד בְּיוֹם קָרָה <small>(משלי כה, כ)</small>, מסיר ומעביר הבגד ביום קרה. ויש מפרשים מזה הֵן <b>עַד</b> יָרֵחַ <small>(איוב כה, ה)</small>, רוצה לומר מסיר אור הירח. וענין אחר בְּמֶתֶג וָרֶסֶן <b>עֶדְיוֹ</b> לִבְלוֹם <small>(תהלים לב, ט)</small>, פיו. הַמַּשְׂבִּיַע בַּטּוֹב <b>עֶדְיֵךְ</b> <small>(תהלים קג, ה)</small>, פיך.
<h3>עדן</h3>
<b>וַיִּתְעַדְּנוּ</b> בְּטוּבְךָ הַגָּדוֹל <small>(נחמיה ט, כה)</small>, ויתענגו. <b>והשם</b> הָיְתָה לִּי <b>עֶדְנָה</b> <small>(בראשית יט, יב)</small>, תענוג. והוא ימי הבחרות. ובלא <b>ה"א</b> הנקבה גַּן <b>בְּעֵדֶן</b> <small>(בראשית ב, ח)</small>, כָּל עֲצֵי <b>עֵדֶן</b> <small>(יחזקאל לא, טז)</small>, בחמש נקודות. וארבעה מהם בשש נקודות שהם שם עיר וכתבנום בחלק הדקדוק. מִלָּא כְרֵשֹׂו <b>מֵעֲדָנָי</b> <small>(ירמיה נא, לד)</small>, הַמַּלְבִּשְׁכֶם שָׁנִי עִם <b>עֲדָנִים</b> <small>(שמואל ב' א, כד)</small>, אמרו שהוא חסר כלומר מלבישכן שני ומאכילכן עדנים. וכן אמר התרגום <b>וּמוֹבִיל לְכוֹן תַּפְנוּקִין</b>. ורבי יונה פירש המלבישכן שני בימי עדנים. ועל דעתי כי אין לשנות על הכתוב, ואמר עדן על הלבוש כי כמו שהמאכל הטוב עדן לגוף כן הלבוש הנאה וכל דבר המהנה לגוף יקרא עדן. <b>ושם התאר</b> שִׁמְעִי זֹאת <b>עֲדִינָה</b> <small>(ישעיה מז, ח)</small>. <b>והשם</b> בתוספת <b>מ"ם</b> וְיִתֵּן <b>מַעֲדַנִּים</b> לְנַפְשֶׁךָ <small>(משלי כט, יז)</small>, וְהוּא יִתֵּן <b>מַעֲדַנֵּי</b> מֶלֶךְ <small>(בראשית מט, כ)</small>. וַיֵּלֶךְ אֵלָיו אֲגַג <b>מַעֲדַנֹּת</b> <small>(שמואל א' טו, לב)</small>, פירוש במעדנות כלומר בשמחה ובתענוג הלך אליו כי בחר מותו מחייו. ויש מפרשים שהלך אליו כקשורים. וכן הַתְקַשֵּׁר <b>מַעֲדַנּוֹת</b> כִּימָה <small>(איוב לח, לא)</small>, קשרי כימה על הפירות. ופירוש אגג מעדנות שהלך אליו בקישורים ובשלשלאות שהיה בהן. ונכון זה הפירוש. וכן בדברי רבותינו ז"ל בזה הלשון בענין קשירה כיון שהתיר ראשי מעדנים שלהן כשרין <small>(סוכה יג ע"ב)</small>. ורבי יונה פירשו שיחסהו על הנעימות לרוב תענוגותיו וגודל מלכותו.
<h3>עדף</h3>
וְסֶרַח <b>הָעֹדֵף</b> <small>(שמות כו, יב)</small>, <b>הָעֹדְפִים</b> עַל הַלְוִיִּם <small>(במדבר ג, מו)</small>, חֲצִי הַיְרִיעָה <b>הָעֹדֶפֶת</b> <small>(שמות כו, יב)</small>. <b>והכבד</b> [הִפְעִיל] וְלֹא <b>הֶעְדִּיף</b> הַמַּרְבֶּה <small>(שמות טז, יח)</small>. ענינם ענין יתרון.
<h3>עדר</h3>
אִישׁ לֹא <b>נֶעְדָּר</b> <small>(ישעיה מ, כו)</small>, לא חסר ולא נפקד. אַחַת מֵהֵנָּה לֹא <b>נֶעְדָּרָה</b> <small>(ישעיה לד, טז)</small>, וַתְּהִי הָאֱמֶת <b>נֶעְדֶּרֶת</b> <small>(ישעיה נט, טו)</small>. <b>והכבד</b> [הִפְעִיל] לֹא <b>יְעַדְּרוּ</b> דָּבָר <small>(מלכים א' ה, ז)</small>. כולם והדומה להם ענין חסרון. וענין אחר <b>עֹדְרֵי</b> מַעֲרָכָה בְּלֵבָב שָׁלֵם <small>(דברי הימים א' יב, לח)</small>, פירוש עורכי. וכן אמר בפסוק למעלה <b>עֹרְכֵי מלחמה וגו'</b> <b>וְלַעֲדֹר</b> בְּלֹא לֵב וָלֵב <small>(שם יב, לג)</small>. פירוש אלו היו לערוך מלחמה כנגד אויבי דוד בלא לב ולב, כלומר שלא היו להם שתי לבבות כי אם לב שלם אל דוד. וכן אמר לנגד זה <b>עֹדְרֵי מַעֲרָכָה בְּלֵבָב שָׁלֵם</b> שהיה לבם שלם אל דוד. <b>וַעֲדָרִים</b> לַאֲוֵרוֹת <small>(שם ב' לב, כח)</small>, פירוש מערכים לאבוסים. ומזה נקרא מערכת הצאן עדרים <b>עֵדֶר עֵדֶר</b> לְבַדּוֹ <small>(בראשית לב, יז)</small>, בחמש נקודות. וַיָּשֶׁת לוֹ <b>עֲדָרִים</b> לְבַדּוֹ <small>(בראשית ל, מ)</small>, גַּם <b>עֶדְרֵי</b> הַצֹּאן נֶאְשָׁמוּ <small>(יואל א, יח)</small>. וענין אחר לֹא יִזָּמֵר וְלֹא <b>יֵעָדֵר</b> <small>(ישעיה ה, ו)</small>, וְכֹל הֶהָרִים אֲשֶׁר<b> בַּמַּעְדֵּר יֵעָדֵרוּן</b> <small>(ישעיה ז, כה)</small>, ענין אלו ענין חפירה ועבודת הכרמים. ובדברי רבותינו ז"ל <small>(בבא מציעא פרק חמשי משנה ו. דף עה ע"א)</small> עדור עמי ואעדור עמך. אין עודרין עם הגוי בכלאים <small>(עבודה זרה סג ע"ב)</small>. ופירוש וכל ההרים אשר במעדר רוצה לומר ההרים אשר יחפרו ויעבדו לא תבא שמה יראת שמיר ושית, כי הכרם הנעבד לא יעלה קוצים. ואמר <b>הֶהָרִים</b> רוצה לומר שלא יפחדו שם מן האויב ויוכלו לעבור הכרמים שבהרים, ואחר שיהיו נעבדים לא יעלו קוצים אך יהיו למשלח שור ולמרמם שה שירעו שם שלא יוכלו לצאת ולרעות בשדות מפני האויב.
<h3>עדשׁ</h3>
וּפוֹל<b> וַעֲדָשִׁים</b> <small>(יחזקאל ד, ט)</small>, לֶחֶם וּנְזִיד <b>עֲדָשִׁים</b> <small>(בראשית כה, לד)</small> ידוע.
<h3>עוג</h3>
<b>תְּעֻגֶנָה</b> לְעֵינֵיהֶם <small>(יחזקאל ד, יב)</small>, הנכון בו תעוגנה בדגש ה<b>נו"ן</b> כי הנפרד בו <b>תָּעוּג</b> אותה ובא הנח תמורת הדגש. ויש מי שאמר כי על הדרך הזה בא כִּי <b>תִקְרֶאנָה</b> מִלְחָמָה <small>(שמות א, י)</small> כי היה ראוי תקראנה בדגש וכנוי הנקבה על העיר כלומר כי <b>תִקְרֶה</b> מלחמה על העיר. ויש לפרש תעוגנה הנשים. ופירוש תעוגנה על אפיית העוגה לא על לישתה בי מיבשים צפיעי הבקר ומדליקים אותם ואופים בהם. הָיָה<b> עֻגָה</b> בְּלִי הֲפוּכָה <small>(הושע ז, ח)</small>, פירוש העוגה האפויה על הגחלים כשאיננה הפוכה איננה אפויה אלא מצד אחד ואיננה ראויה לאכילה כן היה אפרים שהיה נמהר בעצתו ולא היה מהפך אותה ומתכונן בה אם היא נכונה. <b>וְעֻגַת</b> שְׂעֹרִים תֹּאכֲלֶנָּה <small>(יחזקאל ד, יב)</small>, <b>עֻגַת</b> רְצָפִים <small>(מלכים א' יט, ו)</small>, פירוש עוגה אפויה בגחלים. ומשקל אחר אִם יֶשׁ לִי <b>מָעוֹג</b> <small>(מלכים א' יז, יב)</small>. וענינם ידוע. ופירשו מענין זה בְּחַנְפֵי לַעֲגֵי <b>מָעוֹג</b> <small>(תהלים לה, טז)</small>. ועל דעתי, שהוא ענין לעג ודברים בטלים. ודומה לו בדברי רבותינו ז"ל <small>(סנהדרין פרק עשירי משנה א. דף צ ע"א)</small> אבא שאול אומר אף ההוגה את השם באותיותיו ובגמרא <small>(סנהדרין פרק עשירי משנה א. דף קא ע"ב)</small>, תנא ובגבולין ובלשון עגה, רוצה לומר אם מזכיר את השם בגבולין אפילו לצורך, ובלשון עגה רוצה לומר בלשון לעג ודברים בטלים אפילו בירושלם על זה אמר אבא שאול שאין לו חלק לעולם הבא.
<h3>עוד</h3>
חֶבְלֵי רְשָׁעִים <b>עִוְּדֻנִי</b> <small>(תהלים קיט, סא)</small>. ופירוש עודוני שללוני ובזוני. <b>והשם</b> יֹאכַל <b>עַד</b> <small>(בראשית מט, כז)</small>, אָז חֻלַּק <b>עַד</b> שָׁלָל מַרְבֶּה <small>(ישעיה לג, כג)</small>, פירושו עד ושלל כמו שֶׁמֶשׁ יָרֵחַ <small>(חבקוק ג, יא)</small>. לְיוֹם קוּמִי <b>לְעַד</b> <small>(צפניה ג, ח)</small>, ואף על פי שהביאונום בשרש <b>עַד</b> הנכון שהם מזה השרש אחר שמצאנו עודונו. ועניו אחר <b>הַעִידֹתִי</b> בָכֶם הַיּוֹם <small>(דברים ד, כו)</small>, עַל מִי אֲדַבְּרָה <b>וְאָעִידָה</b> <small>(ירמיה ו, י)</small>, <b>הָעֵד הֵעִד</b> בָּנוּ הָאִישׁ לֵאמֹר <small>(בראשית מג, ג)</small>, <b>וִיעִדֻהוּ</b> לֵאמֹר <small>(מלכים א' כא, י)</small>, פירוש יעידו בו. <b>ושלא נזכר פעלו</b> [הָפְעַל] <b>וְהוּעַד</b> בִּבְעָלָיו <small>(שמות כא, כט)</small>. ומקצתם קרוב לענין הזהרה כמו <b>הָעֵד הֵעִד</b> בנו האיש אלא לפי שהמזהיר באחד מזהיר בפני עדים כדי שלא יכחיש בו אחר כן נאמר בלשון עדות. וכן <b>עֵד</b> לְאוּמִּים נְתַתִּיו <small>(ישעיה נה, ד)</small>, עֵד מזהיד <b>עֵד</b> י"י בָּכֶם <b>וְעֵד</b> מְשִׁיחוֹ <small>(שמואל א' יב, ה)</small>, וְאָנֹכִי הַוֹּידֵעַ [הַיּוֹדֵעַ] <b>וָעֵד</b> <small>(ירמיה כט, כג)</small>, תְּחַדֵּשׁ <b>עֵדֶיךָ</b> נֶגְדִּי <small>(איוב י, יז)</small>, פירוש נגעיך שיעידו כי מאתך הם לי. ויש מפרשים אותו מתרגום <b>מִסְפַּחַת</b> <small>(ויקרא יג, ו)</small> <b>עַדְיָא</b>. עֵד הַגַּל הַזֶּה <b>וְעֵדָה</b> הַמַּצֵּבָה <small>(בראשית לא, נב)</small>, אלו הם <b>תאר</b> והדומים להם. ויש שהוא שם לֹא תַעֲנֶה בְרֵעֲךָ<b> עֵד</b> שָׁקֶר <small>(שמות כ, יג)</small>, כמו עדות שקר. וכן עֹנֶה בְרֵעֵהוּ <b>עֵד</b> שָׁקֶר <small>(משלי כה, יח)</small>. וכן וְיַעֲקֹב קָרָא לוֹ <b>גַּלְעֵד</b> <small>(בראשית לא, מז)</small>, רוצה לומר גל עדות בנגד שקרא לו לבן יגר שהדותא ואילו היה תאר היה אומר יגר שהדא. וכן <b>הָאֵל</b> הַגָּדוֹל <small>(נחמיה א, ה)</small> <b>שם תאר</b>, יֶשׁ לְאֵל יָדִי <small>(בראשית לא, כט)</small> ענינם ידוע. ומזה נקרא לתורה ולמצות תעודה ועדות לישראל שקבלו מצותיו עליהם צוֹר <b>תְּעוּדָה</b> <small>(ישעיה ח, טז)</small>, לְתוֹרָה <b>וְלִתְעוּדָה</b> <small>(ישעיה ח, כ)</small>. <b>עֵדוּת</b> י"י נֶאֱמָנָה <small>(תהלים יט, ח)</small>. וכן אֲרוֹן <b>הָעֵדֻת</b> <small>(שמות כה, כב)</small>, לִפְנֵי <b>הָעֵדֻת</b> <small>(שמות ל, לו)</small> על הלוחות שהיו בתוכו שהן עדות לישראל. ובחלם <b>וְעֵדֹתִי</b> זוֹ אֲלַמְּדֵם <small>(תהלים קלב, יב)</small>. ובלשון נקבות <b>הָעֵדֹת</b> וְהַחֻקִּים וְהַמִּשְׁפָּטִים <small>(דברים ו, כ)</small>, אַשְׁרֵי נֹצְרֵי <b>עֵדֹתָיו</b> <small>(תהלים קיט, ב)</small>, גַּם <b>עֵדֹתֶיךָ</b> שַׁעֲשֻׁעַי <small>(תהלים קיט, מ)</small>, הוא מקובץ מן <b>עֵדָה</b> הַמַּצֵּבָה <small>(בראשית לא, נב)</small>, תִּהְיֶה לִּי <b>לְעֵדָה</b> <small>(בראשית כא, ל)</small>, כי אלו היה מקובץ מן עדות היה עדיות. ונהפכה <b>עי"ן</b> הפעל <b>למ"ד</b> הפעל במלת בְּדֶרֶךְ <b>עֵדְוֹתֶיךָ</b> <small>(תהלים קיט, יד)</small>, דָּבַקְתִּי <b>בְעֵדְוֹתֶיךָ</b> <small>(תהלים קיט, לא)</small>, והדומים להם שנראת בהם <b>ו"ו</b> בקריאה כמו שנהפכה <b>וְעֹלָתָה</b> קָפְצָה פִּיהָ <small>(איוב ה, יז)</small> עַל בְּנֵי <b>עַלְוָה</b> <small>(הושע י, ט)</small>, ולא יתכן לומר שתהיה ה<b>ו"ו</b> הנראית <b>בְעֵדְוֹתֶיךָ</b> <b>ו"ו</b> הרבות <b>ו"ו</b> <b>עֵדְוֹתֶיךָ</b> הנחה כי לא מצאנו <b>ו"ו</b> הרבות נראית. והפריד רבי יהודה מזה הענין מָה <b>אֲעִידֵךְ</b> מָה אֲדַמֶּה לָּךְ <small>(איכה ב, יג)</small>. ויתכן לפרשו בזה הענין רוצה לומר מה העיד לך כלומר מה אומה אתן להעיד לך שאוכל להראותך ולהעידך שלקו כמותך ושבאה להם רעה כרעתך. ועל ענין ההתמדה והזמן ההוה<b> עוֹד</b> זֶה מְדַבֵּר <small>(איוב א, טז)</small>, <b>בְּעוֹד</b> שְׁלֹשֶׁת יָמִים <small>(בראשית מ, יט)</small>, <b>בְּעוֹד</b> הַיֶּלֶד חַי צַמְתִּי <small>(שמואל ב' יב, כב)</small>, <b>בְּעוֹד</b> שְׁלשָׁה חֳדָשִׁים לַקָּצִיר <small>(עמוס ד, ז)</small>, <b>בְּעוֹד</b> כִּבְרַת אֶרֶץ <small>(בראשית מח, ז)</small>. ופירוש <b>בְּעוֹד שְׁלֹשֶׁת יָמִים, בְּעוֹד שְׁלשָׁה חֳדָשִׁים</b>, בסוף כלומר בסוף שלש מהזמן הזה. וְלֹא אִם <b>עוֹדֶנִּי</b> חָי <small>(שמואל א' כ, יד)</small>, פירוש ולא שאלתי ממך אם עודני חי בעת שתמלוך לא שאלתי ממך שהעשה עמי חסד י"י ולא אמות כי זה בטוח אני שתעשה אבל שאלתי ממך אם לא אהיה חי בעת שתמלוך שלא תכרית חסדך מעם ביתי ולא בהכרית י"י את אויבי דוד ביתי לא יכרת מלפניך.<b> עֹדְךָ</b> מַחֲזִיק בְּתֻמָּתֶךָ <small>(איוב ב, ט)</small>, <b>וְעוֹדְךָ</b> מַחֲזִיק בָּם <small>(שמות ט, ב)</small>, <b>עוֹדָם</b> מְדַבְּרִים עִמּוֹ <small>(אסתר ו, יד)</small>, הֵן <b>בְּעוֹדֶנִּי</b> חַי עִמָּכֶם הַיּוֹם <small>(דברים לא, כז)</small>. כִּי כָל <b>עוֹד</b> נִשְׁמָתִי בִי <small>(איוב כז, ג)</small>, כל זמן שהנשׁמה בי. עוֹלָם <b>וָעֶד</b> <small>(תהלים קד, ה)</small>, כל ימי התמדת העולם. סְמוּכִים <b>לָעַד</b> לְעוֹלָם <small>(תהלים קיא, ח)</small>, לְהִשָּׁמְדָם <b>עֲדֵי עַד</b> <small>(תהלים צב, ח)</small>, עד עולם. שֹׁכֵן <b>עַד</b> <small>(ישעיה נז, טו)</small>. ומזה הענין <b>תאר</b> <b>וְעֵד</b> בַּשַּׁחַק נֶאֱמָן סֶלָה <small>(תהלים פט, לח)</small>, כלומר קיים תמיד ונצחי. <b>עֹד</b> כָּל יְמֵי הָאָרֶץ <small>(בראשית ח, כב)</small>, לֹא אֹסִף לְקַלֵּל <b>עוֹד</b> אֶת הָאֲדָמָה <small>(בראשית ח, כא)</small>, וְלֹא אֹסִף <b>עוֹד</b> לְהַכּוֹת אֶת כָּל חַי <small>(שם)</small>, לֹא יֵאָמֵר לָךְ<b> עוֹד</b> עֲזוּבָה <small>(ישעיה סב, ד)</small>, וְלֹא יִהְיֶה<b> עוֹד</b> הַמַּיִם לְמַבּוּל <small>(בראשית ט, טו)</small>, כל אלו רוצים לומר לא יהיה זה לעולם. וכן<b> עוֹד</b> יְהַלְלוּךָ סֶּלָה <small>(תהלים פד, ה)</small>, לעולם. ויש לזמן מעט כמו וַעֲמָלוֹ לֹא יִזְכָּר <b>עוֹד</b> <small>(משלי לא, ו)</small>, אינו רוצה לומר לעולם אלא כל זמן שהיין בו. וכן וְלֹא יָסְפוּ <b>עוֹד</b> גְּדוּדֵי אֲרָם לָבוֹא בְּאֶרֶץ יִשְׂרָאֵל <small>(מלכים ב' ו, כג)</small>, באותו זמן. וכן כִּי כָל <b>עוֹד</b> נַפְשִׁי בִּי <small>(שמואל ב' א, ט)</small>, כל זמן המועט הזה שנפשי בי. ויש בענין יותר כמו וַיֹּאמֶר י"י לוֹ <b>עוֹד</b> <small>(שמות ד, ו)</small>, והדומים לו רבים. וכן וַיֵּבְךְּ עַל צַוָּארָיו<b> עוֹד</b> <small>(בראשית מו, כט)</small>. ויש בענין עדיין <b>עוֹד</b> הַיּוֹם גָּדוֹל <small>(בראשית כט, ז)</small>, <b>עֹד</b> אוֹשִׁיבְךָ בָאֳהָלִים <small>(הושע יב, י)</small>, וְיָשְׁבָה יְרוּשָׁלַם<b> עוֹד</b> תַּחְתֶּיהָ <small>(זכריה יב, ו)</small>, והדומה להם. ויש לפרש כן כמו חֲלָלִים שֹׁכְבֵי קֶבֶר אֲשֶׁר לֹא זְכַרְתָּם <b>עוֹד</b> <small>(תהלים פח, ו)</small>, כלומר עדיין לא זכרתם, וזה לאות שיבא מועד שיזכרו בו המתים. וכן וְלֹא עָנָנִי <b>עוֹד</b> <small>(שמואל א' כח, טו)</small>. ויתכן לפרש כאלה <b>עֹדְךָ</b> מַחֲזִיק בְּתֻמָּתֶךָ <small>(איוב ב, ט)</small>, ופירושו בתמיהא כלומר עדיין אתה מחזיק. וכן <b>וְעוֹדְךָ</b> מַחֲזִיק בָּם <small>(שמות ט, ב)</small>. ויש בענין מקום זמן <b>מֵעוֹדְךָ</b> עַד הַיּוֹם הַזֶּה <small>(במדבר כב, ל)</small>, מזמן היותך רוכב ואני ראויה לרכיבה. הֲזֹאת יָדַעְתָּ מִנִּי <b>עַד</b> <small>(איוב כ, ד)</small>, והדומה להם.
<h3>עוה</h3>
<b>עָוְתָה</b> וַשְׁתִּי הַמַּלְכָּה <small>(אסתר א, טז)</small>, על דעת רבים שהוא משרש זה, ועל דעתי שהוא משרש <b>עות</b>. ואדוני אבי עליו השלום כתבו בשרש <b>עָוַת</b>, עם <b>נַעֲוַת</b> הַמַּרְדּוּת <small>(שמואל א' כ, ל)</small>, מְעֻוָּת לֹא יוּכַל <b>לִתְקֹן</b> <small>(קהלת א, טו)</small>. <b>והנפעל</b> מזה השרש <b>נַעֲוֵיתִי</b> שַׁחֹתִי עַד מְאֹד <small>(תהלים לח, ז)</small>, וְנַעֲוֵה לב <small>(משלי יב, ח)</small>. ויתכן היות <b>נַעֲוַת</b> המרדות מזה והוא לנקבה ונהפכה ה<b>ה"א</b> ל<b>תי"ו</b> מפני הסמיכות. והצרכנו לזה מלת <b>בֶּן</b> שהוא נקוד סגול כדרך הסמוכים כי כן מצאנוהו. ואדוני אבי ז"ל פירש <b>נַעֲוַת</b> משרש <b>עָוַת</b> ואמר כי הוא נפעל לזכר אולי מצא<b> בֵּן</b> נקוד צרי. <b>והפעל הכבד</b> [הִפְעִיל] אֲשֶׁר <b>הֶעֱוָה</b> עַבְדְּךָ <small>(שמואל ב' יט, כ)</small>, <b>וְהֶעֱוִינוּ</b> רָשָׁעְנוּ <small>(מלכים א' ח, מז)</small>, <b>הַעֲוֵה</b> נִלְאוּ <small>(ירמיה ט, ד)</small>, אֲשֶׁר <b>בְּהַעֲוֹתוֹ</b> <small>(שמואל ב' ז, יד)</small>. <b>וכבד אחר</b> [פִּעֵל] <b>וְעִוָּה</b> פָנֶיהָ <small>(ישעיה כד, א)</small>. <b>והשם</b> ממנו <b>עַוָּה עַוָּה עַוָּה</b> אֲשִׂימֶנָּה <small>(יחזקאל כא, לב)</small>. ושם על משקל אחר <b>עָוֹן</b> בפלס<b> גָּאוֹן</b> מן <b>גָּאָה, שָׁאוֹן</b> מן <b>שָׁאָה</b> ואף על פי שה<b>ו"ו</b> המשך נעדרת. והיקבוץ <b>עֲוֹנִים</b>, אִם <b>עֲוֹנֵינוּ</b> עָנוּ בָנוּ <small>(ירמיה יד, ז)</small>, <b>וַעֲוֹנֵנוּ</b> כָּרוּחַ יִשָּׂאֻנוּ <small>(ישעיה סד, ה)</small>. ובקבוץ הנקבות כַּמָּה לִי <b>עֲוֹנוֹת</b> וְחַטָּאוֹת <small>(איוב יג, כג)</small>, וענין כלם ענין עוות וידוע הוא. ויש עון שענינו עונש העון כמו גָּדוֹל <b>עֲוֹנִי</b> מִנְּשׂוֹא <small>(בראשית ד, יג)</small>, כלומר גדול הוא עונשי מנשא אותו ומסבלו. כִּי לֹא שָׁלֵם <b>עֲוֹן</b> הָאֱמֹרִי עַד הֵנָּה <small>(בראשית טו, טז)</small>, רוצה לומר לא הגיע זמן עונש האמרי להורישם מארצם עד כלות ארבע מאות שנה על דרך שאמר כִּי בְּרִשְׁעַת הַגּוֹיִם הָאֵלֶּה י"י אֱלֹהֶיךָ מוֹרִישָׁם מִפָּנֶיךָ <small>(דברים ט, ה)</small>. והזכיר האמרי כי הוא הגדול שבשבעה אומות כמו שאמר הנביא ואנכי השמדתי את האמרי מפניהם אשר כגבה ארזים גבהו וְחָסֹן הוּא כָּאַלּוֹנִים <small>(עמוס ב, ט)</small>. וכן תְּנָה <b>עָוֹן</b> עַל <b>עֲוֹנָם</b> <small>(תהלים סט, כח)</small>, תנה עונש על עונם. ומזה השרש והענין הראשון עוד רוּחַ <b>עִוְעִים</b> <small>(ישעיה יט, יד)</small>, והוא כפול ה<b>פ"א</b>.
<h3>עול</h3>
<b>עָלוֹת</b> יְנַהֵל <small>(ישעיה מ, יא)</small>, וּשְׁתֵּי פָרוֹת <b>עָלוֹת</b> <small>(שמואל א' ו, ז)</small>, וְהַצֹּאן וְהַבָּקָר <b>עָלוֹת</b> עָלָי <small>(בראשית לג, יג)</small>, נקראו הבהמות המיניקות כן על שם בניהם שהם עולים. וכן הנערים בבני אדם נקראו כן <b>עוּל</b> יָמִים וְזָקֵן <small>(ישעיה סה, כ)</small>, הֲתִשְׁכַּח אִשָּׁה <b>עוּלָהּ</b> <small>(ישעיה מט, טו)</small>. ובהראות <b>עי"ן</b> הפעל יְשַׁלְּחוּ כַצֹּאן <b>עֲוִילֵיהֶם</b> <small>(איוב כא, יא)</small>, גַּם <b>עַוִילִים</b> מָאֲסוּ בִי <small>(איוב יט, יח)</small>. ונכון להיות מעקר זה ומענין זה עוד <b>בנין מרובע</b> [פֹּעלֵל] והוא עַמִּי נֹגְשָׂיו<b> מְעוֹלֵל</b> <small>(ישעיה ג, יב)</small>.<b> והתאר עוֹלֵל</b> וְיוֹנֵק <small>(איכה ב, יא)</small>, בצרי, לְהַכְרִית <b>עוֹלָל</b> <small>(ירמיה ט, כ)</small>, בקמץ. והקבוץ <b>עוֹלָלִים</b> שָׁאֲלוּ לֶחֶם <small>(איכה ד, ד)</small>, בקמץ, מִפִּי<b> עוֹלְלִים</b> וְיֹנְקִים <small>(תהלים ח, ג)</small>, בשוא, [והוא קבוץ <b>עוֹלֵל</b> בצרי]. וענין אחר לֹא תַעֲשׂוּ <b>עָוֶל</b> בַּמִּשְׁפָּט <small>(ויקרא יט, לה)</small>, ובסמוך <b>בְּעָוֶל</b> רְכֻלָּתְךָ <small>(יחזקאל כח, יח)</small>, בשש נקודות. <b>והכנוי</b> <b>בְּעַוְלוֹ</b> אֲשֶׁר עָשָׂה יָמוּת <small>(יחזקאל יח, כו)</small>. <b>והתאר</b> וְלֹא יוֹדֵעַ <b>עַוָּל</b> בֹּשֶׁת <small>(צפניה ג, ה)</small>. ומשקל אחר יַסְגִּירֵנִי אֵל אֶל <b>עֲוִיל</b> <small>(איוב טז, יא)</small>. <b>והשם</b> עוד עם <b>ה"א</b> הנקבה וְלֹא יֹסִיפוּ בְנֵי <b>עַוְלָה</b> לְעַנּוֹתוֹ <small>(שמואל ב' ז, י)</small>, אִישׁ שֹׁתֶה כַמַּיִם<b> עַוְלָה</b> <small>(איוב טו, טז)</small>, הַלְאֵל תְּדַבְּרוּ <b>עַוְלָה</b> <small>(איוב יג, ז)</small>, אִם תְּדַבֵּרְנָה שְׂפָתַי <b>עַוְלָה</b> <small>(איוב כז, ד)</small>, ונהפכה <b>עי"ן</b> הפעל <b>למ"ד</b> הפעל נראית במלת עַל בְּנֵי <b>עַלְוָה</b> <small>(הושע י, ט)</small>, כמו <b>שַֹלְמָה</b> ו<b>שִֹמְלָה</b>,<b>כֶּשֶֹב כֶּבֶשֹ</b>. ובשני סימני נקבה עַד נִמְצָא<b> עַוְלָתָה</b> בָּךְ <small>(יחזקאל כח, טו)</small>. ונחה <b>עי"ן</b> הפעל אַף בְּלֵב <b>עוֹלֹת</b> תִּפְעָלוּן <small>(תהלים נח, ג)</small>, <b>וְעֹלָתָה</b> קָפְצָה פִּיהָ <small>(איוב ה, טו)</small>, יַחְפְּשׂוּ <b>עוֹלֹת</b> <small>(תהלים סד, ז)</small>. <b>והפעל הכבד</b> [פִּעֵל] מזה הענין בְּאֶרֶץ נְכֹחוֹת <b>יְעַוֵּל</b> <small>(ישעיה כו, י)</small>, מִכַּף <b>מְעַוֵּל</b> וְחוֹמֵץ <small>(תהלים עא, ד)</small>. ויש מפרשים מזה הענין עַמִּי נֹגְשָׂיו <b>מְעוֹלֵל</b> <small>(ישעיה ג, יב)</small> וענינם ענין התרמית והאון והעוות.
<h3>עון</h3>
<b>מְעוֹן</b> תַּנִּים <small>(ירמיה ט, י)</small>, <b>מְעוֹן</b> אֲרָיוֹת <small>(נחום ב, יב)</small>, משכן החנים ומגורם. וַתָּבוֹא תְפִלָּתָם <b>לִמְעוֹן</b> קָדְשׁוֹ לַשָּׁמָיִם <small>(דברי הימים ב' ל, כז)</small>, הֱיֵה לִי לְצוּר <b>מָעוֹן</b> <small>(תהלים עא, ג)</small>. וְלֹא יִכָּרֵת <b>מְעוֹנָהּ</b> <small>(צפניה ג, ז)</small>, ה<b>ה"א</b> במפיק, אֲשֶׁר צִוִּיתִי <b>מָעוֹן</b> <small>(שמואל א' ב, כט)</small>, כאשר צויתי במעון רוצה לומר זבחי ומנחתי אשר צויתי לעשותם במשכני ובמקדשי אתם תבעטו בהם. וְהִבַּטְתָּ צַר <b>מָעוֹן</b> <small>(שמואל א' ב, לב)</small>, פירוש אתה תביט הצר שיהיה במעון המה לומר צר על הכהן שיהיה במעון כי שני כהנים במקדש צרים זה לזה כשתי נשי האיש שנקראו צרות כמו שאמר וְכִעֲסַתָּה <b>צָרָתָהּ</b> גַּם כַּעַס <small>(שמואל א' א, ו)</small>. וכן בדברי רבותינו ז"ל נקראו צרות, פוטרות צרותיהן וצרות צרותיהן <small>(יבמות פרק ראשון משנה א. דף ב ע"א)</small> לפי שהן בבית אחד והן צרות זו לזו וכן הכהנים. ואמר השם יתברך לעלי תביט הכהן שיהיה עליך בבית המקדש ויהיה הוא עקר ואתה טפל לו. ועל זרעו אמר לו כן ולא על עצמו, כי הוא כל ימי חייו היה גדול שבבית י"י. <b>מָעוֹן</b> אַתָּה הָיִיתָ לָּנוּ <small>(תהלים צ, א)</small>, רוצה לומר מקום היית לנו וסובל וסומך. וכן עֶלְיוֹן שַׂמְתָּ <b>מְעוֹנֶךָ</b> <small>(תהלים צא, ט)</small>. וכן רבותינו ז"ל <small>(בראשית רבה פרשה סח, סדר ויצא)</small> כנו שמו של הקדוש ברוך הוא מקום לפי שהוא מקומו של עולם ואין עולמו מקומו. ואדוני אבי ז"ל פירש <b>מָעוֹן אַתָּה הָיִיתָ לָּנוּ</b> מן <b>עַיִן</b> כלומר שכל עיני בני אדם תלויים אליו כמו שאמר הנביא כי לי"י עין אדם. וקבוץ מעון בשרק וַיַּכּוּ אֶת אָהֳלֵיהֶם וְאֶת הַמְּעיּנִים [<b>הַמְּעוּנִים</b>] אֲשֶׁר נִמְצְאוּ שָׁמָּה <small>(דברי הימים א' ד, מא)</small>. וב<b>ה"א</b> הנקבה <b>מְעֹנָה</b> אֱלֹהֵי קֶדֶם <small>(דברים לג, כו)</small>,<b> וּמְעוֹנָתוֹ</b> בְצִיּוֹן <small>(תהלים עו, ג)</small>, <b>וּמְעֹנֹתָיו</b> טְרֵפָה <small>(נחום ב, יג)</small>. וענין אחר שְׁאֵרָהּ כְּסוּתָהּ <b>וְעֹנָתָהּ</b> <small>(שמות כא, י)</small>, עת הקבוע לתשמיש כמו שאמרו רבותינו ז"ל <small>(כתובות סב ע"ב)</small> עונה של תלמיד חכם מערב שבת לערב שבת. ואמרו עוד <small>(שם פרק חמישי משנה ו. דף סא ע"ב)</small> העונה האמורה בתורה הטיילים בכל יום, הפועלים שתים בשבת, החמרים אחת בשבת, הגמלים אחת לשלשים יום, הספנים אחת לששה חדשים. ואמרו עוד לעת עונה <small>(פאה פרק רביעי משנה ח. דף ו ע"א)</small> המקדיש פירותיו עד שלא באו לעונת המעשרות, פירוש לזמן ועת המעשרות.<b> וְעוֹנֵן</b> וְנִחֵשׁ וְכִשֵּׁף <small>(דברי הימים ב' לג, ו)</small>, <b>מְעוֹנֵן</b> וּמְנַחֵשׁ וּמְכַשֵּׁף <small>(דברים יח, י)</small>. <b>וְעֹנְנִים</b> כַּפְּלִשְׁתִּים <small>(ישעיה ב, ו)</small>, <b>תאר</b>, וכן בְּנֵי <b>עֹנְנָה</b> <small>(ישעיה נז, ג)</small>, וְלֹא <b>תְעוֹנֵנוּ</b> <small>(ויקרא יט, כו)</small>, <b>וּמְעוֹנְנִים</b> לֹא יִהְיוּ לָךְ <small>(מיכה ה, יא)</small>, אמרו רבותינו <small>(סנהדרין סה ע"ב)</small> מעונן...... זה האוחז את העינים. רבי עקיבא אומר זה המחשב עתים ושעות ואומר היום יפה לצאת למחר יפה ליקח.
<h3>עוף</h3>
כַּחֲלוֹם<b> יָעוּף</b> <small>(איוב כ, ח)</small>, מֵחֵץ<b> יָעוּף</b> יוֹמָם <small>(תהלים צא, ה)</small>,<b> וַיָּעָף</b> אֵלַי אֶחָד מִן הַשְּׂרָפִים <small>(ישעיה ו, ו)</small>, <b>פ"א</b> הפעל נקראת בקמץ חטף. כִּי גָז חִישׁ <b>וַנָּעֻפָה</b> <small>(תהלים צ, י)</small>.<b> והפעל הכבד</b> [פִּעֵל] וְעוֹף<b> יְעוֹפֵף</b> עַל הָאָרֶץ <small>(בראשית א, כ)</small>.<b> וההתפעל ממנו</b> כָּעוֹף <b>יִתְעוֹפֵף</b> כְּבוֹדָם <small>(הושע ט, יא)</small>. ואפשר שיהיה מזה השרש <b>מֻעָף בִּיעָף</b> <small>(דניאל ט, כא)</small>, ויהיה <b>יו"ד</b> ביעף נוספת כ<b>יו"ד</b> <b>יְקוּם</b> שהוא מן <b>קוּם</b>. וכבר כתבנו אותו בשרש<b> יָעַף</b> ושם פירשנוהו. והביא רבי יהודה בזה הענין מְגִלָּה <b>עָפָה</b> <small>(זכריה ה, א)</small>, וכן אמר התרגום <b>מְגִלָה פִּרְחָא</b>. ויש מפרשים כפולה מתרגום וְכָפַלְתָּ <small>(שמות כו, ט)</small> <b>וְתֵיעוּף</b>. וענין אחר <b>תָּעֻפָה</b> כַּבֹּקֶר תִּהְיֶה <small>(איוב יא, יז)</small>, כלומר אם תחשך עתה כבקר תהיה. עֹשֵׂה שַׁחַר <b>עֵיפָה</b> <small>(עמוס ד, יג)</small>, אֶרֶץ <b>עֵיפָתָה</b> כְּמוֹ אֹפֶל <small>(איוב י, כב)</small>, בשני סימני הנקבה כמו <b>יְשׁוּעָתָה</b>. וכתב אדוני אבי ז"ל כי פירוש כמו אפל הוא מקום שלא יזרח בו השמש ששה חדשים שאינו תחת קו הארץ ולא ישיגנו אור השמש ומן ארוך. ופירוש ולא סדרים <small>(שם)</small> שאין שם סדרי ירח וכוכבים. <b>וַתֹּפַע</b> כְּמוֹ אֹפֶל <small>(שם)</small>, והחשך כמו אותו אופל. ומשקל אחר השם <b>מְעוּף</b> צוּקָה <small>(ישעיה ח, כב)</small>. <b>והפעל הכבד</b> [הָפְעַל] מזה הענין כִּי לֹא<b> מוּעָף</b> לַאֲשֶׁר מוּצָק לָהּ <small>(ישעיה ח, כג)</small>, כלומר לא החשיך לה לארץ ישראל לאשר מוצק לה בעת הראשון כלומר לא היתה הצרה הראשונדת כשהגלם פול מלך אשור כצרה הזאת, כי בפעם הראשונה <b>הַקַל</b> ולא הגלה אלא זבולון ונפתלי וזה האחרון הכביד סנחריב. ויתכן שיהיה <b>מוּעָף</b> שם וכן <b>מוּצָק</b>. והביא רבי יהודה בכלל אלו הֲתָעִוף [<b>הֲתָעִיף</b>] עֵינֶיךָ בּוֹ <small>(משלי כג, ה)</small>. וענין כלם החשך והאפלה. וענין אחר הפך זה לדעת רוב המפרשים <b>תָּעֻפָה כַּבֹּקֶר תִּהְיֶה, והפעל הכבד</b> [הִפְעִיל] <b>הֲתָעִיף</b> עיניך בו, ענינם ההברקה והאורה. וכן מפרשים מזה<b> עֹשֵׂה שַׁחַר עֵיפָה</b>. <b>וכבד אחר</b> [פִּעֵל] <b>בְּעוֹפְפִי</b> חַרְבִּי עַל פְּנֵיהֶם <small>(יחזקאל לב, י)</small> רוצה לומר בהבריקי אותה ולהטי אותה בהוציאה מנדנה. ויש לפרשו מהענין הראשון ענין התנועה כלומר בהניעי אותה ורופפי אותה עליהם להרג. וענין התנועה קרוב לענין העיפה. ובדברי רבותינו ז"ל בענין זה אין מדליקין בצרי......מפני שהוא עף <small>(שבת כה ע"ב)</small> כלומר פורח ונע מן הנר ונתז הנה והנה. וכן אמרו רבותינו ז"ל <small>(חולין פרק שגים עשר משגה ג. דף קמ ע"ב)</small> היתה מעופפת בזמן שכנפיה נוגעות בקן חייב לשלח, כלומר מתנועעוה שאינה עפה אלא קרוב לעיפה. וכן לפי דעתי<b> וְעָפוּ</b> בְכָתֵף פְּלִשְׁתִּים יָמָּה <small>(ישעיה יא, יד)</small>. והוא סמוך, כלומר ינועו ישראל לרוח פלשתים לשלול ולבוז בו. ואף על פי שלא בא בכתף כדרך הסמיכות כי היה לו לומר <b>בְּכֶתֶף</b> בשש נקודות. וכתב בן אשר כי בא כן בעבור <b>פ"א</b> פלשתים לתקן הקריאה. <b>והשם</b> בענין זה כפול <b>בְּעַפְעַפֵּי</b> שָׁחַר <small>(איוב ג, ט)</small>, נגה השחר ואורו. וכן נקרא בענין זה אישון ה<b>עי"ן</b> עפעף <b>לְעַפְעַפַּי</b> תְּנוּמָה <small>(תהלים קלב, ד)</small>, <b>עַפְעַפָּיו</b> יִבְחֲנוּ בְּנֵי אָדָם <small>(תהלים יא, ד)</small>, וְעַל <b>עַפְעַפַּי</b> צַלְמָוֶת <small>(איוב טז, טז)</small>, <b>וְעַפְעַפֵּינוּ</b> יִזְּלוּ מָיִם <small>(ירמיה ט, יז)</small>, ותרגום יונתן <b>וְגַלְגַלֵי עֵינָנָא יִגְרוּן מַיָא</b>. וענין שלישי <b>עָיְפָה</b> נַפְשִׁי לְהֹרְגִים <small>(ירמיה ד, לא)</small>, וְהוּא נִרְדַּם <b>וַיָּעַף</b> וַיָּמֹת <small>(שופטים ד, כא)</small>,<b> וַיָּעַף</b> דָּוִד <small>(שמואל ב' כא, טו)</small> שניהם<b> פ"א</b> הפעל בפתח להבדיל ביניהם ובין<b> וַיָּעָף</b> אלי שהוא ענין אחר. <b>והתאר עָיֵף</b> וְיָגֵעַ <small>(דברים כה, יח)</small>. ולפי שהעיף צמא למים קראו בדרך ההשאלה לצמא <b>עָיֵף</b> ואף על פי שאין בו ענין העיפות כי אם ענין הצמאה לבר כמו שאמר וְכַאֲשֶׁר יַחֲלֹם הַצָּמֵא וְהִנֵּה שֹׁתֶה וְהֵקִיץ וְהִנֵּה<b> עָיֵף</b> וְנַפְשׁוֹ שׁוֹקֵקָה <small>(ישעיה כט, ח)</small>. וכן הארץ הצמאה שלא ירד מטר עליה בְּאֶרֶץ צִיָּה<b> וְעָיֵף</b> בְּלִי מָיִם <small>(תהלים סג, ב)</small>, נַפְשִׁי כְּאֶרֶץ <b>עֲיֵפָה</b> לְךָ סֶלָה <small>(תהלים קמג, ו)</small>, כְּצֵל סֶלַע כָּבֵד בְּאֶרֶץ <b>עֲיֵפָה</b> <small>(ישעיה לב, ב)</small>. ויש מפרשים מזה הענין <b>וְעָפוּ בְכָתֵף פְּלִשְׁתִּים</b>. וכבר פירשתיו בשרש <b>כָּתֵף</b>.
<h3>עור</h3>
לֹא אַכְזָר כִּי <b>יְעוּרֶנּוּ</b> <small>(איוב מא, ב)</small>, הוא <b>פעל יוצא</b> והאחרים עומדים. <b>עוּרָה</b> כְבוֹדִי <b>עוּרָה</b> הַנֵּבֶל וְכִנּוֹר <small>(תהלים נז, ט)</small>, <b>עוּרִי עוּרִי</b> דְּבוֹרָה <small>(שופטים ה, יב)</small>, <b>עוּרִי</b> לְאֶבֶן דּוּמָם <small>(חבקוק ב, יט)</small>, <b>עוּרָה</b> לָמָּה תִישַׁן י"י <small>(תהלים מד, כד)</small>, <b>וְעוּרָה</b> אֵלַי מִשְׁפָּט צִוִּיתָ <small>(תהלים ו, ו)</small>, כלומר עורה להביא אלי משפט שצוית והיא המלוכה. <b>והתאר</b> אֲנִי יְשֵׁנָה וְלִבִּי <b>עֵר</b> <small>(שיר השירים ה, ב)</small>.<b> והנפעל</b>. כִּי <b>נֵעוֹר</b> מִמְּעוֹן קָדְשׁוֹ <small>(זכריה ב, יז)</small>, <b>יֵעוֹרוּ</b> וְיַעֲלוּ הַגּוֹיִם <small>(יואל ד, יב)</small>, וּמְלָכִים רַבִּים <b>יֵעֹרוּ</b> מִיַּרְכְּתֵי אָרֶץ <small>(ירמיה נ, מא)</small>. וכבר כתבנו <b>כִּי נֵעוֹר מִמְּעוֹן קָדְשׁוֹ</b> בשרש <b>נָעַר</b> לדעת רבי יונה וזולתו מן המפרשים. <b>והפעל הכבד</b> [הִפְעִיל] <b>הֵעִיר</b> י"י אֶת רוּחַ כּוֹרֶשׁ מֶלֶךְ פָּרַס <small>(עזרא א, ד)</small>, <b>הַעִירוֹתִי</b> מִצָּפוֹן וַיַּאת <small>(ישעיה מא, כה)</small>, וְלֹא <b>יָעִיר</b> כָּל חֲמָתוֹ <small>(תהלים עח, לח)</small>, פעלים <b>יוצאים</b>. <b>הָעִירָה</b> וְהָקִיצָה <small>(תהלים לה, כג)</small>, <b>אָעִירָה</b> שָּׁחַר <small>(תהלים נו, ט)</small>, פעלים <b>עומדים</b>. ורבי משה הכהן פירש <b>אָעִירָה שָּׁחַר</b> פעל <b>יוצא</b>, והטעם <b>עוּרָה הַנֵּבֶל</b> כי אני אעירך בשחר. וכן כתב אדוני אבי ז"ל מזה קוֹל י"י <b>לָעִיר</b> יִקְרָא <small>(מיכה ו, ט)</small>, כמו <b>לְהָעִיר</b>. וכן י"י <b>בָּעִיר</b> צַלְמָם תִּבְזֶה <small>(תהלים עג, כ)</small>. ויש מפרשים מזה יִשְׁבּוֹת <b>מֵעִיר</b> <small>(הושע ז, ד)</small>. <b>וכבד אחר</b> [פִּעֵל]<b> וְעוֹרֵר</b> עָלָיו י"י <small>(ישעיה י, כו)</small>, וְהוּא <b>עוֹרֵר</b> אֶת חֲנִיתוֹ <small>(שמואל ב' כג, יח)</small>, <b>עוֹרְרוּ</b> אַרְמְנוֹתֶיהָ <small>(ישעיה כג, יג)</small>, אִם תָּעִירוּ וְאִם <b>תְּעוֹרְרוּ</b> <small>(שיר השירים ב, ו)</small>, <b>עוֹרְרָה</b> אֶת גְּבוּרָתֶךָ <small>(תהלים פ, ג)</small>. <b>וההתפעל</b> <b>ממנו</b> <b>וְהִתְעֹרַרְתִּי</b> כִּי מְצָאוֹ רָע <small>(איוב לא, כט)</small>,<b> מִתְעוֹרֵר</b> לְהַחֲזִיק בָּךְ <small>(ישעיה סד, ו)</small>, ענין הערה <b>שושד"ר</b> בלע"ז. ומזה אמר התרגום וַיִּיקַץ <small>(בראשית כח, טז)</small> <b>וְאִיתְּעַר</b>. והביא רבי יונה בזה הענין <b>עַרְעֵר תִּתְעַרְעַר</b> <small>(ירמיה נא, נח)</small>, כלומר כי האומות תנודנה ותנוענה אנה ואנה. וכן פָּנָה אֶל תְּפִלַּת<b> הָעַרְעָר</b> <small>(תהלים קב, יח)</small>, כלומר שמעורר התפלה תמיד. וכן פירש מזה הענין <b>עִיר</b> וּבֶהָלוֹת <small>(ירמיה טו, ח)</small>, כלומר המיה ותנועה. ויפה פירש. ומזה הענין יַכְרֵת י"י לָאִישׁ אֲשֶׁר יַעֲשֶׂנָּה<b> עֵר</b> <small>(מלאכי ב, יב)</small>, כלומר שלא ישאר לו מעיר דברים ועונה אליהם. וכן פירשוהו רבותינו ז"ל <small>(סנרהדרין פב ע"א. שבת נה ע"ב)</small> אם תלמיד חכם הוא לא יהיה לו ער בחכמים ועונה בתלמידים. זַעֲקַת שֶׁבֶר <b>יְעֹעֵרוּ</b> <small>(ישעיה טו, ה)</small>, פירשו בו שהוא הפוך מן ירועעו מענין הרועה. או הוא כמו <b>יָעִירוּ</b> ונכפלה בו ה<b>פ"א</b>. ועל דעתי שהוא לשון שבר מדברי רבותינו ז"ל שאמרו <small>(סוטה פרק שלישי משנה ג. דף כ ע"א)</small> נמחקה המגילה ואמרה איני שותה מערערין אותה, פירוש אם לא תרצה לשתות הסוטה משברין ומכין אותה. אף על פי שבמלת <b>יְעֹעֵרוּ</b> לא נכפלה בו כי אם ה<b>פ"א</b> בלבד שניהם ענין אחד ושרש אחר להם. וכן יש לפרש מוה <b>עַרְעֵר תִּתְעַרְעַר</b>. וכן יש לפרש מזה <b>עוֹרְרוּ אַרְמְנוֹתֶיהָ</b>, וכן תרגום יונתן <b>פַּגְרוּ בִרְנְיָתָהָא</b>. וענין אחר נָשֻׂא לַשָּׁוְא<b> עָרֶיךָ</b> <small>(תהלים קלט, כ)</small>, וַי"י סָר מֵעָלֶיךָ וַיְהִי <b>עָרֶךָ</b> <small>(שמואל א' כח, טז)</small>, פירוש אויביך ושונאך. וּמָלְאוּ פְנֵי תֵבֵל <b>עָרִים</b> <small>(ישעיה יד, כא)</small>, <b>וּבַל</b> ימלאו, <b>וּבַל</b> שוכר עומד במקום שנים. ופירוש <b>עָרִים</b> אויבים וכן תרגם יונתן <b>בְּעֵיל דְבָבוּ</b>. ויש לפרשו כמשמעו כי הוא הרס הערים כמו שאמר <b>וְעָרָיו</b> הָרָס <small>(ישעיה יד, יז)</small>, וכשימותו הוא ובניו, ימלאו פני תבל ערים. וכן פירש אדוני אבי ז"ל <b>עִיר</b> וּבֶהָלוֹת <small>(ירמיה טו, ח)</small>, אויב. ויש לפרש מזה וְהִשְׁמַדְתִּי <b>עָרֶיךָ</b> <small>(מיכה ה, יג)</small>, וכן תרגום יונתן <b>וֶאֱשֵׁיצֵי בַּעֲלֵי דְבָבָךְ</b>. וכן אמר בעל המסרה על <b>ויהי עָרֶךָ</b> ב' בלישנהון חד חסר וחד מלא <b>וְהִשְׁמַדְתִּי עָרֶיךָ</b>. ולדעתו אינו מזה <b>נָשֻׂא לַשָּׁוְא עָרֶיךָ</b> כי לא חשבו עמהם. ויתכן לפרש <b>וְהִשְׁמַדְתִּי עָרֶיךָ</b> כמשמעו, כמו שאמר וְהִכְרַתִּי <b>עָרֵי</b> אַרְצֶךָ <small>(שם, י)</small>, כלומר שלא יהיו להם ערים בחומה מרוב אדם ומרוב השלום כמו שאמר פְּרָזוֹת תֵּשֵׁב יְרוּשָׁלַם <small>(זכריה ב, ח)</small> ופירוש <b>נָשֻׂא לַשָּׁוְא עָרֶיךָ</b> יש מפרשים כמו <b>נָשְֹאוּ</b> ופירושו אויביך נשאו שמך לשוא. ורבי משה הכהן פירש נשוא פָּעוּל כמשפטו, ופירוש כי עריך הוא כנוי שמך כמו נִאֵץ נִאַצְתָּ אֶת אֹיְבֵי י"י בַּדָּבָר הַזֶּה <small>(שמואל ב' יב, יד)</small> ופירושו שמך הוא נשוא לשוא בפיהם. וענין אחר פְּשֹׁטָה <b>וְעֹרָה</b> <small>(ישעיה לב, יא)</small>, והוא <b>מקור</b>. לְמַעַן הַבִּיט עַל <b>מְעוֹרֵיהֶם</b> <small>(חבקוק ב, טו)</small>, ענין חשוף וגילוי. והנפעל מזה<b> עֶרְיָה</b> תֵעוֹר קַשְׁתֶּךָ <small>(חבקוק ג, ט)</small>. אבל <b>עֶרְיָה</b> הוא שם מנחי ה<b>למ"ד</b> מזה העניו. וענין אחר כָּתְנוֹת <b>עוֹר</b> <small>(בראשית ג, כא)</small>, <b>בְּעוֹר</b> הַבָּשָׂר <small>(ויקרא יג, ג)</small>. והקבוץ וְאֵת <b>עֹרֹת</b> גְּדָיֵי הָעִזִּים <small>(בראשית כז, טז)</small>, ובקבוץ הזכרים <b>עוֹרֵנוּ</b> כְּתַנּוּר נִכְמָרוּ <small>(איכה ה, י)</small>, ענינם ידוע. וענין אחר וְאֶת עֵינֵי צִדְקִיָּהוּ <b>עִוֵּר</b> <small>(ירמיה לט, ז)</small>, <b>יְעַוֵּר</b> פִּקְחִים <small>(שמות כג, ח)</small>. <b>והתאר</b> אוֹ פִקֵּחַ אוֹ <b>עִוֵּר</b> <small>(שמות ד, יא)</small>, וְהוֹלַכְתִּי <b>עִוְרִים</b> <small>(ישעיה מב, טז)</small>, כִּי אִם הֱסִירְךָ <b>הַעִוְרִים</b> וְהַפִּסְחִים <small>(שמואל ב' ה, ו)</small>. <b>והתאר</b> בלשון נקבה <b>עַוֶּרֶת</b> אוֹ שָׁבוּר <small>(ויקרא כב, כב)</small>. לִפְקֹחַ עֵינַיִם <b>עִוְרוֹת</b> <small>(ישעיה מב, ז)</small>. ופירוש <b>הַעִוְרִים וְהַפִּסְחִים</b> הם צלמי נחשת. ובבריתא דרבי אליעזר <small>(פרק לו)</small> אמרו אנשי יבוס לאברהם כרות עמנו ברית שאין זרעך יורש את העיר היבוס ואנו מוכרים לך את מערת המכפלה, ועשה כן, ואנשי יבוס עשו צלמי נחשת והעמידום ברחוב העיר וכתבו עליהם ברית שבועת אברהם, וכשבאו ישראל לארץ לא יכלו להכנס שם מפני השבועה שנאמר וְאֶת הַיְבוּסִי יוֹשְׁבֵי יְרוּשָׁלַם לֹא יָוכְלוּ [יָכְלוּ] בְנֵי יְהוּדָה לְהוֹרִישָׁם <small>(יהושע טו, סג)</small> וכשמלך דור רצה להכנס שם ולא הניחוהו שנאמר ויאמרו אנשי יבוס לדור לא יבא דוד, אמרו לו אין אתה יכול להכנס עד שתסיר הצלמים הללו שכתוב עליהם ברית השבועה שנאמר כִּי אִם הֱסִירְךָ <b>הַעִוְרִים</b> וְהַפִּסְחִים <small>(שמואל ב' ה, ו)</small>, ואלו הם הצלמים שעֵינַיִם לָהֶם וְלֹא יִרְאוּ רגלים להם ולא יהלכו <small>(תהלים קטו, ו-ז)</small>, שְׂנֻאֵו [שְׂנֻאֵי] נֶפֶשׁ דָּוִד <small>(שמואל ב' ה, ח)</small> שונא מלשמוע ומלעבוד עבודה זרה. והחכם רבי אברהם אבן עורא ז"ל פירש כי אם הסירך כמו אם הסיר לך, כלומר אם נסיר למלחמתך <b>הַעִוְרִים וְהַפִּסְחִים</b> שכנו הם ימנעוך שלא תבא הנה כי בנינינו חזק מאד. ויונתן תרגם <b>הַעִוְרִים וְהַפִּסְחִים</b> <b>חַטָאַיָא וְחַיָבַיָא</b>.
<h3>עושׁ</h3>
<b>עוּשׁוּ</b> וָבֹאוּ כָל הַגּוֹיִם <small>(יואל ד, יא)</small>, פירושו האספו. וכן אמר התרגום <b>יִתְכַּנְשׁוּן וְיֵיתוּן כָּל עַמְמַיָא</b>. ומזה נקרא <b>עָשׁ</b> כְּסִיל וְכִימָה <small>(איוב ט, ט)</small>, שהוא אסיפת הכוכבים והוא זנב טלה. וכן יְדַכְּאוּם לִפְנֵי <b>עָשׁ</b> <small>(איוב ד, יט)</small>, כלומר כל זמן שהעש קיים רוצה לומר לעולם כמו שנאמר לָנֶצַח יֹאבֵדוּ <small>(שם)</small>. ונראית <b>עי"ן</b> הפעל ב<b>יו"ד</b> <b>וְעַיִשׁ</b> עַל בָּנֶיהָ תַנְחֵם לח, לב)</small>.
<h3>עות</h3>
<b>עָוְתָה</b> וַשְׁתִּי הַמַּלְכָּה <small>(אסתר ח, טז)</small>. <b>והנפעל</b> בֶּן <b>נַעֲוַת</b> הַמַּרְדּוּת <small>(שמואל א' כ, ל)</small>, <b>תאר</b> בפלס נִפְעַל. וכבר כתבנוהו בשרש <b>עָוָה</b>. <b>והפעל הדגוש</b> [פִּעֵל] <b>לְעַוֵּת</b> אָדָם בְּרִיבוֹ <small>(איכה ג, לו)</small>, כִּי שֶׁקֶר <b>עִוְּתוּנִי</b> <small>(תהלים קיט, עח)</small>, אֵת אֲשֶׁר<b> עִוְּתוֹ</b> <small>(קהלת ז, יג)</small>. <b>וההתפעל</b> <b>וְהִתְעַוְּתוּ</b> אַנְשֵׁי הֶחָיִל <small>(קהלת יב, ג)</small>.<b> והשם עַוָתָה</b> בשקל <b>בַּלָּהָה</b>, רָאִיתָה י"י <b>עַוָּתָתִי</b> <small>(איכה ג, נט)</small>. כלם עול ועוות וידוע הוא. וענין אחר לָדַעַת <b>לָעוּת</b> אֶת יָעֵף דָּבָר <small>(ישעיה נ, ד)</small>, פירוש לְזַמֵּן ליעף דבר והוא הצמא לשמוע את דבר י"י שיזמינו לו הדבר בעתו. ומזה <b>עֵת</b> לָלֶדֶת <b>וְעֵת</b> לָמוּת <small>(קהלת ג, ב)</small>, לֹא <b>עֵת</b> הֵאָסֵף הַמִּקְנֶה <small>(בראשית כט, ז)</small>, <b>בָּעֵת</b> הַהִוא <small>(דברים ג, יח)</small>, אִם <b>לְעֵת</b> כָּזֹאת <small>(אסתר ד, יד)</small>, בָּא <b>הָעֵת</b> קָרוֹב הַיּוֹם <small>(יחזקאל ז, ז)</small>. ובהתהבר עם הכנויים ידגש ה<b>תי"ו למ"ד</b> הפעל תמורת הנח כמו וּפְטוּרֵי צִצִּים <small>(מלכים א' ו, יח)</small> שהוא מן <b>צִיץ</b> ויתכן היות שרש <b>עת עָתַת.</b> ובא <b>לָעוּת</b> בשרק כמו וְלָבוּר אֶת כָּל זֶה <small>(קהלת ט, א)</small>. וכן רבותינו ז"ל זכרוהו כפול יאמרם <small>(בבא קמא סט ע"א)</small> לעיתותי ערב. או יהיה לעיתותי ערב בשני סימני רבוי ברבוי הזכרים וברבוי הנקבות ואין שם כפל. וכן <b>מֵרַאֲשֹׁתֵי</b> שָׁאוּל <small>(שמואל א' כו, יב)</small> בשני סימני רבוי. וְנָתַתִּי גִשְׁמֵיכֶם <b>בְּעִתָּם</b> <small>(ויקרא כו, ד)</small>, כִּי גַּם לֹא יֵדַע הָאָדָם אֶת <b>עִתּוֹ</b> <small>(קהלת ט, יב)</small>, וְקָרוֹב לָבוֹא <b>עִתָּהּ</b> <small>(ישעיה יג, כב)</small>. לָמָּה תָמוּת בְּלֹא <b>עִתֶּךָ</b> <small>(קהלת ז, יז)</small>, פירוש עת הקצוב לאדם ברוב והוא לשבעים או לשמונים שנה כמו שאמר יְמֵי שְׁנוֹתֵינוּ בָּהֶם שִׁבְעִים שָׁנָה וְאִם בִּגְבוּרֹת שְׁמוֹנִים שָׁנָה <small>(תהלים צ, י)</small>. והקבוץ <b>וּלְעִתִּים</b> רְחוֹקוֹת הוּא נִבָּא <small>(יחזקאל יב, כז)</small>, וְהָיָה אֱמוּנַת<b> עִתֶּיךָ</b> <small>(ישעיה לג, ו)</small>, כלם ענין ומן. ומזה עוד <b>וְעֵת</b> וּמִשְׁפָּט יֵדַע לֵב חָכָם <small>(קהלת ח, ה)</small>, כלומר שידע החכם זמן כל הדברים ומשפטם. יֹדְעֵי <b>הָעִתִּים</b> <small>(אסתר א, יג)</small>, יודעי הזמנים לכל דבר ולכל ענין כמו שאמר החכם לַכֹּל זְמָן <b>וְעֵת</b> לְכָל חֵפֶץ <small>(קהלת ג, א)</small>. וכן אמרו רבותינו ז"ל <small>(מגילה יב ע"ב)</small> שיודעים לעבר השנים ולקבוע החדשים. וכן וּמִבְּנֵי יִשָּׂשׂכָר יוֹדְעֵי בִינָה <b>לָעִתִּים</b> <small>(דברי הימים א' יב, לב)</small> <b>בְּעִתִּים</b> מְזֻמָּנוֹת <small>(נחמיה יג, לא)</small>, רוצה לומר שלא היה שם הפסק. או פירוש מזומנות על המשמרות שהיו מזומנים לעתים הידועים לקרבן ולבכורים. יָבֹא <b>לְעִתִּים</b> מְזֻמָּנִים <small>(עזרא י, ד)</small>, פירוש לעתים שנתן אותו ומן שיבא לפנינו. והקבוץ בלשון נקבות בְּיָדְךָ <b>עִתֹּתָי</b> <small>(תהלים לא, טז)</small>. <b>והתאר</b> עם <b>יו"ד</b> היחס בְּיַד אִישׁ <b>עִתִּי</b> <small>(ויקרא טז, כא)</small>, איש מזומן ללכת שם שהולך שם עתים הרבה. והחכם רבי יונה הוציאם לענין אחר ואין צורך. ומזה עוד <b>עַתָּה</b> אָקוּם יֹאמַר י"י <small>(ישעיה לג, י)</small>, וְעַתָּה אדני המלך לא ידעת <small>(מלכים א' א, יח)</small>, לֹא <b>עַתָּה</b> יֵבוֹשׁ יַעֲקֹב <small>(ישעיה כט, כב)</small>, וַאֲנִי <b>מֵעַתָּה</b> לֹא יַעֲמָד בִּי כֹּחַ וּנְשָׁמָה לֹא נִשְׁאֲרָה בִי <small>(דניאל י, יז)</small>, וכן כולם מהענין הזה רוצה לומר העת הזאת. ויש אומרים כי עת חסר <b>נו"ן</b> הנראית בלשון ארמית <b>וּכְעֶנֶת</b>.
<h3>עז</h3>
<b>וְעֵז</b> מְשֻׁלֶּשֶׁת <small>(בראשית טו, ט)</small>, וְאֵת כָּל <b>הָעִזִּים</b> הַנְּקֻדּוֹת וְהַטְּלֻאֹת <small>(בראשית ל, לה)</small>, וְאִם <b>עֵז</b> קָרְבָּנוֹ <small>(ויקרא ג, יב)</small>. יְרִיעֹת <b>עִזִּים</b> <small>(שמות כו, ז)</small>, פירושו צמר עזים. וכן טָווּ אֶת <b>הָעִזִּים</b> <small>(שמות לה, כו)</small>, ידוע. ויתכן ששרשו <b>עָזַז</b> והדגש בחבורו יוכיח בשקל <b>פִּתִּים</b>, או <b>עָנַז</b> בשקל <b>חִטִים</b> וכן בערבי ענ"ז. <b>עֲזָאזֵל</b> מלה מורכבת מן <b>עֵז</b> ו<b>אָזַל</b>. ונקרא ההר כן לפי שהעז היה הולך לשם. ותרגום הוֹלֵךְ <small>(בראשית טו, ב)</small> <b>אָזֵל</b>.
<h3>עזז</h3>
<b>וַתָּעָז</b> יַד מִדְיָן <small>(שופטים ו, ב)</small>,<b> יָעֹז</b> בְּהַוָּתוֹ <small>(תהלים נב, ט)</small>, הַחָכְמָה <b>תָּעֹז</b> לֶחָכָם <small>(קהלת ז, יט)</small>, גם הוא <b>בודד</b> כאשר כתב החכם רבי יהודה כלומר תהיה לו עזה ושלטת. והחכם רבי יוגה ברחב שהוא עובר. <b>עוּזָּה</b> אֱלֹהִים [זוּ פָּעַלְתָּ לָּנוּ] <small>(תהלים סח, כט)</small>, נכתב ב<b>ו"ו</b> ובדגש והוא <b>ציווי</b>, פירוש <b>עוּזָּה אֱלֹהִים</b> בעבורינו כנגד האויב כמו שפעלת לנו פעמים רבות. וענין <b>זוּ</b> כמו <b>זוּ</b> חָטָאנוּ לוֹ <small>(ישעיה מב, כד)</small> יהיה בענין אשר או יהיה בענין זה. <b>והמקור לָעוֹז</b> בְּמָעוֹז פַּרְעֹה <small>(ישעיה ל, ב)</small>, ובתשלומו <b>בַּעֲזוֹז</b> עִינוֹת תְּהוֹם <small>(משלי ח, כה)</small>. <b>והפעל הכבד</b> [הִפְעִיל] <b>הֵעֵזָה</b> פָנֶיהָ וַתֹּאמַר לוֹ <small>(משלי ז, יג)</small>, בקלות ה<b>זי"ן</b> והיתה ראויה להדגש.<b> והשם</b> י"י<b> עֹז</b> לְעַמּוֹ יִתֵּן <small>(תהלים כט, יא)</small>, בחלם. ובקמץ חטף <b>בְּעָזְּךָ</b> יִשְׂמַח מֶלֶךְ <small>(תהלים כא, ב)</small>, <b>עָזִּי</b> וְזִמְרָת יָהּ <small>(שמות טו, ב)</small>, <b>עָזִּי</b> וְזִמְרָת יָהּ י"י <small>(ישעיה יב, ב)</small>,<b> עָזִּי</b> וְזִמְרָת יָהּ וַיְהִי לִי לִישׁוּעָה <small>(תהלים קיח, יד)</small>, ושארא בשרק. י"י <b>עֻזִּי</b> וּמָגִנִּי בּוֹ בָטַח לִבִּי <small>(תהלים כח, ז)</small>. ובתשלומם <b>וֶעֱזוּז</b> מִלְחָמָה <small>(ישעיה מב, כה)</small>,<b> וֶעֱזוּז</b> נוֹרְאֹתֶיךָ יֹאמֵרוּ <small>(תהלים קמה, ו)</small>, <b>וֶעֱזוּזוֹ</b> וְנִפְלְאוֹתָיו <small>(תהלים עח, ד)</small>. ובתוספת <b>מ"ם</b> ונפול הכפל לָעוֹז<b> בְּמָעוֹז</b> פַּרְעֹה <small>(ישעיה ל, ב)</small>. עַל רֹאשׁ<b> הַמָּעוֹז</b> הַזֶּה <small>(שופטים ו, כו)</small>, ואמר זה על הסלע כי הוא מקום מעוז. י"י עֻזִּי <b>וּמָעֻזִּי</b> <small>(ירמיה טז, יט)</small>. לַשְׁמִד <b>מָעֻזְנֶיהָ</b> <small>(ישעיה כג, יא)</small>, ה<b>נו"ן</b> נוספת או היא תחת אות הכפל וה<b>זי"ן</b> רפה. כִּי שֻׁדַּד <b>מָעֻזְּכֶן</b> <small>(ישעיה כג, יד)</small>, חֶדְוַת י"י הִיא <b>מָעֻזְּכֶם</b> <small>(נחמיה ח, י)</small>, ה<b>זי"ן</b> דגושה. <b>והתאר</b> וּמֶלֶךְ <b>עַז</b> יִמְשָׁל בָּם <small>(ישעיה יט, ד)</small>, כִּי <b>עַז</b> הָעָם <small>(במדבר יג, כח)</small>. יֶתֶר שְׂאֵת וְיֶתֶר <b>עָז</b> <small>(בראשית מט, ג)</small>. וכבר כתבנו פירושו בשרש <b>נָשָֹא</b> בשני פנים. יָגוּרוּ עָלַי <b>עַזִים</b> <small>(תהלים נט, ד)</small>, חֵמָה <b>עַזָּה</b> <small>(משלי כא, יד)</small>. ובתשלומו י"י <b>עִזּוּז</b> וְגִבּוֹר <small>(תהלים כד, ח)</small>, הַמּוֹצִיא רֶכֶב וָסוּס חַיִל <b>וְעִזּוּז</b> <small>(ישעיה מג, יז)</small>, בפלס <b>חִתּוּל</b> <small>(יחזקאל ל, כא)</small> <b>פִּגּוּל</b> הוּא <small>(ויקרא יט, ז)</small>. ומזה הענין וְאֶת הַפֶּרֶס וְאֵת <b>הָעָזְנִיָּה</b> <small>(ויקרא יא, יג)</small>, כי על רוב עזה נקראה כן. וכן מצאנוה במשנה שנקראת עוז <small>(כלים פרק שבעה עשר משנה יד)</small> חוץ מכנף העוז, ופירשו בו שהוא עזניה. ורבי יונה פירש מזה <b>עֲזָאזֵל</b> כלומר שהיה קשה ועז. וכבר כתבנוהו בשרש<b> עַז</b>.
<h3>עזב</h3>
<b>עָזַב</b> כַּכְּפִיר סֻכּוֹ <small>(ירמיה כה, לח)</small>, עַל כֵּן<b> יַעֲזָב</b> אִישׁ <small>(בראשית ב, כד)</small>, כִּי לֹא <b>אֶעֱזָבְךָ</b> <small>(בראשית כח, טו)</small>, אַל נָא <b>תַּעֲזֹב</b> אֹתָנוּ <small>(במדבר י, לא)</small>, <b>וַיַּעֲזֹב</b> אֶת עֲבָדָיו וְאֶת מִקְנֵהוּ בַּשָּׂדֶה <small>(שמות ט, כא)</small>. <b>עֲזֻבוֹת</b> עָרֵי עֲרֹעֵר <small>(ישעיה יז, יב)</small>. וְרַבָּה <b>הָעֲזוּבָה</b> בְּקֶרֶב הָאָרֶץ <small>(ישעיה ו, יב)</small> כלל אל הבתים והשדות והכרמים העזובים והשוממים מאין אדם. ויש אומרים שהוא שם בשקל מְלוּכָה. עָלֶיךָ <b>יַעֲזֹב</b> חֵלֶכָה <small>(תהלים י, יד)</small>, על דרך השלך על י"י יהבך <small>(תהלים נה, כג)</small>. <b>הֲיַעַזְבוּ</b> לָהֶם הֲיִזְבָּחוּ <small>(נחמיה ג, לד)</small>, פירוש וכי סבורים הם שיעזבו להם לבנות בית המקדש ולזבוח. עָצוּר <b>וְעָזוּב</b> <small>(דברים לב, לו)</small>, כתב אדוני אבי ז"ל עצור העושר שהוא ע צור בבתים, ועזוב המקנה שהוא עזוב בשדה. מִיּוֹם <b>עָזְבָה</b> אֶת הָאָרֶץ <small>(מלכים ב' ח, ו)</small>, והוא מקור וה<b>ה"א</b> לנקבה ואף על פי שהיא רפה. וכבר כתבנוה עם חברותיה הרפות הראויות להראות במפיק בחלק הדקדוק. והמסורת עליו ב' <b>עָזְבָה</b> יְתֹמֶיךָ <small>(ירמיה מט, יא)</small>, ודין מזה למדנו שה<b>עי"ן</b> חטופה. ילדה וְעָזוֹב <small>(ירמיה יד, ה)</small>. <b>והנפעל</b> מַדּוּעַ <b>נֶעֱזַב</b> בֵּית הָאֱלֹהִים <small>(נחמיה ב, יא)</small> פתח כי הוא פעל עובר. וְלֹא רָאִיתִי צַדִּיק <b>נֶעֱזָב</b> <small>(תהלים לז, כה)</small>, קמוץ מפני שהוא בינוני או מפני ההפסק. עִיר לֹא <b>נֶעֱזָבָה</b> <small>(ישעיה סב, יב)</small>, <b>תֵּעָזֵב</b> הָאֲדָמָה <small>(ישעיה ז, טז)</small>, בצרי. הַלְמַעַנְךָ <b>תֵּעָזַב</b> אָרֶץ <small>(איוב יח, ד)</small>, <b>עי"ן</b> הפעל בפתח. <b>ומה</b> <b>שלא נזכר פעלו</b> [פֻּעַל] הֲמוֹן עִיר <b>עֻזָּב</b> <small>(ישעיה לב, יד)</small>. וכן אֵיךְ לֹא <b>עֻזְּבָה</b> עִיר <small>(ירמיה מט, כה)</small>, פירושו איך לא עזובה מלהלחם עליה. וכן תרגם יונתן <b>אֵיכְדֵין לָא אִשְׁתְּבִיקַת</b>. ויש מפרשים מן <b>וַיַּעַזְבוּ</b> יְרוּשָׁלַם <small>(נחמיה ג, ח)</small>, כלומר איך לא נבנתה ולא נתחזקה. וענין אחר קרוב לענין הזה <b>בְּעִזְבוֹנַיִךְ</b> נָתָנּוּ <small>(יחזקאל כז, יט)</small>. וכל אשר בפרשה ההיא ענינם ענין סחורה, וה<b>זי"ן</b> דגושה. וענין אחר<b> וַיַּעַזְבוּ</b> יְרוּשָׁלַם עַד הַחוֹמָה הָרְחָבָה <small>(נחמיה ג, ח)</small>. ויש מפרשים כמוהו <b>הֲיַעַזְבוּ</b> לָהֶם הֲיִזְבָּחוּ <small>(נחמיה ג, לד)</small>, ענין בנין וחוזק. ובדברי רבותינו ז"ל <small>(בבא מציעא פדק עשירי משנה ב. דף קטו ע"ב)</small> התחתון נותן הקורה והעליון המעזיבה. צריך שיהא תחתיו מעזיבה שלשה טפחים <small>(בבא בתרא פרק שני משנה ב. דף כ ע"ב)</small>. והוא כלל לבנין שעל התקרה והתקרה היא הקורות או הקנים שמקרה בהן, והטיט שנותן עליה ומעגל במעגלה נקראת מעזיבה, והוא חוזק התקרה. ובענין טעינת המשא <b>עָזֹב תַּעֲזֹב</b> עִמּוֹ <small>(שמות כג, ה)</small>, <b>אֶעֶזְבָה</b> עָלַי שִׂיחִי <small>(איוב י, א)</small>.
<h3>עזק</h3>
<b>וַיְעַזְּקֵהוּ</b> וַיְסַקְּלֵהוּ <small>(ישעיה ה, ב)</small>, פירושו חפרו. וכן בדברי רבותינו ז"ל <small>(מנחות פה ע"ב)</small> הלוך בשדה ומצאו יושב ועוזק תחת הזתים, פירושו חופר ומשליך את האבנים ממנו. או פירושו עושה גדר סביבותיו. וכן יש לפרש ויעזקהו גדרו סביבותיו כטבעת שהוא עגול. ותרגום טַבַּעַת <small>(במדבר לא, נ)</small> <b>עִזְקָן</b>.
<h3>עזר</h3>
עַד הֵנָּה <b>עֲזָרָנוּ</b> י"י <small>(שמואל א' ז, יב)</small>, אִמַּצְתִּיךָ אַף <b>עֲזַרְתִּיךָ</b> <small>(ישעיה מא, י)</small>, אִישׁ אֶת רֵעֵהוּ <b>יַעְזֹרוּ</b> <small>(ישעיה מא, ו)</small>, וְכָשַׁל <b>עוֹזֵר</b> וְנָפַל עָזֻר <small>(שם לא, ג)</small>, וַי"י אלהים <b>יַעֲזָר</b> לִי <small>(שם נ, ז)</small>, <b>וַיַּעְזְרוּ</b> אַחֲרֵי אֲדֹנִיָּה <small>(מלכים א' א, ז)</small>, <b>יַעְזְרֶהָ</b> אֱלֹהִים לִפְנוֹת בֹּקֶר <small>(תהלים מו, ו)</small>, מֵאֵל אָבִיךָ <b>וְיַעְזְרֶךָּ</b> <small>(בראשית מט, כה)</small>, ה<b>ו"ו</b> כענין <b>שי"ן</b> השמוש ופירושו מאל אביך בא לך זה התוקף שיעזרך. <b>והנפעל בו</b> בָטַח לִבִּי <b>וְנֶעֱזָרְתִּי</b> <small>(תהלים כח, ז)</small> <b>וַיֵּעָזְרוּ</b> עֲלֵיהֶם <small>(דברי הימים א' ה, כ)</small>, כִּי הִפְלִיא <b>לְהֵעָזֵר</b> <small>(דברי הימים ב' כו, טו)</small>. <b>ופעל הכבד</b> [הִפְעִיל] הֵם <b>מַעְזְרִים</b> אוֹתָם <small>(שם ב' כח, כג)</small>, משפטו <b>מַעְזִירִים</b> בפלס אֲשֶׁר אַתֶּם מַחְלְמִים <small>(ירמיה כט, ח)</small> שמשפטו מחלימים כמו שבאו גם כן וַיַּדְרְכוּ אֶת לְשׁוֹנָם <small>(ירמיה ט, ב)</small> וַיַּדְבְּקוּ גַם הֵמָּה <small>(שמואל א' יד, כב)</small> שמשפטם וידריכו, וידביקו. ופירוש שאשר <b>הֵם מַעְזְרִים</b> רוצה לומר כי הם עוזרים אותם ומעזירים אותם לאחרים. <b>והשם וְעֵזֶר</b> מִצָּרָיו תִּהְיֶה <small>(דברים לג, ז)</small>, בחמש נקודות. רֹכֵב שָׁמַיִם<b> בְּעֶזְרֶךָ</b> <small>(דברים לג, כו)</small>. ומשקל אחר<b> עֶזְרָה</b> בְצָרוֹת נִמְצָא מְאֹד <small>(תהלים מו, ב)</small>. הַאִם אֵין <b>עֶזְרָתִי</b> בִי <small>(איוב ו, יג)</small>, החכמה והצדקה העוזרת אותי. ואמר על האשה אֶעֱשֶׂה לּוֹ <b>עֵזֶר</b> כְּנֶגְדּוֹ <small>(בראשית ב, יח)</small>, כי היא עוזרת האדם תמיד ומשמשתו. עַד <b>הָעֲזָרָה</b> הַגְּדוֹלָה <small>(יחזקאל מג, יד)</small>, עַד <b>הָעֲזָרָה</b> הַתַּחְתּוֹנָה <small>(שם)</small>, <b>וְהָעֲזָרָה</b> הַגְּדוֹלָה וּדְלָתוֹת <b>לַעֲזָרָה</b> <small>(דברי הימים ב' ד, ט)</small>, הוא החצר שנאספים בו ישראל בבית המקדש להתפלל שם והקדוש ברוך הוא שומעם ועוזרם לפיכך נקראת עזרה כי כל הבא להתפלל שם בלב שלם נעזר בי"י אליו.
<h3>עט</h3>
<b>עֵט</b> סוֹפֵר מָהִיר <small>(תהלים מה, ב)</small>, <b>בְּעֵט</b> בַּרְזֶל וְעֹפָרֶת <small>(איוב יט, כד)</small>, פירוש קולמוס. ופירוש <b>בְּעֵט בַּרְזֶל וְעֹפָרֶת</b> לא ששבה מלת עט על עופרת כי בעט עופרת לא יכתבו על הצור, רק פירושו בעט הברזל ובעופרת, כי מי שיכתוב על האבנים חוקק תחלה האבן בעט ואחר כך ממלא החקק עופרת כדי שיהא קיים לעד, כי אם ישאר החקק ריקן יתפוצצו צדי החקק לימים ותשוב הכתיבה נמחקת ולא תראה. וכתב רבי יונה שידמה שמלת <b>עֵט</b> היא מן השלישיים משרש <b>עָטָה</b>, אתר שמצא בדברי רבותינו ז"ל <small>(בבא בתרא יז ע"א)</small> ארבעה מתו בעטיו של נחש, ופירשו בו בקולמוס שנכתב בו המות לבני אדם. והנכון מה שפירשו עוד בעטיו בעצתו כמו <b>עֵטָא</b> וּטְעֵם <small>(דניאל ב, יד)</small>. והראיה כי אמר התרגום על ישי כי הוא מהארבעה שמתו בעטיו של נחש. [ואמר התרגום] בפסוק וְעֹבֵד הוֹלִיד אֶת יִשָׁי <small>(רות ד, כב)</small> <b> ועובד אוליד ית ישי</b> דמהקרא נחש בנין דלא אשתכחת ביה עילא ושחיתא לאיתמסרא בידוי דמלאכא דמותא למסב ית נפשיה מיניה וחיה יומין סגיאין עד דאדכר קדם י"י <b>עֵיטָא</b> דיהב חיויא לחוה אתת אדם למיכל מן אילנא דאכלין פתי חכימין לידע בין טוב לביש ועל ההוא עיטא אתחייבו מותא כל דיירי ארעא ובההיא עילא שכיב ישי דיקא. ויהיה <b>עֵט</b> מן השניים או מנחי ה<b>עי"ן</b> שיהיה שרשו <b>עיט</b> ולא מן השלישיים מנחי ה<b>למ"ד</b>.
<h3>עטה</h3>
<b>וְעָטָה</b> אֶת אֶרֶץ מִצְרַיִם כַּאֲשֶׁר <b>יַעְטֶה</b> הָרֹעֶה אֶת בִּגְדוֹ <small>(ירמיה מג, יב)</small>, <b>עֹטֶה</b> אוֹר כַּשַּׂלְמָה <small>(תהלים קד, ב)</small>, כְּבֶגֶד <b>יַעְטֶה</b> <small>(תהלים קט, יט)</small>, וְעַל שָׂפָם <b>יַעְטֶה</b> <small>(ויקרא יג, מה)</small>, <b>וְעֹטְךָ עָטֹה</b> <small>(ישעיה כב, יז)</small>. <b>והפעל הדגוש</b> [פִּעֵל] <b>מְעֻטָּה</b> לְטָבַח <small>(יחזקאל כא, כ)</small>, בשקל <b>מְגֻלָה</b>. <b>והפעל הככד</b> [הִפְעִיל] ממנו <b>הֶעֱטִיתָ</b> עָלָיו בּוּשָׁה סֶלָה <small>(תהלים פט, מו)</small>. <b>והשם מַעֲטֵה</b> תְהִלָּה <small>(ישעיה סא, ג)</small>, ענינם ענין העטיפה בכסות. וענין אחר בהראות <b>למ"ד</b> הפעל שַׁלָּמָה אֶהְיֶה <b>כְּעֹטְיָה</b> <small>(שיר השירים א, ז)</small>, פירוש כנוטה וסרה על עדרי חביריך. וכן וַיַּעַשׂ [<b>וַיַּעַט</b>] הָעָם אֶל שַָּׁלָל [הַשָּׁלָל] <small>(שמואל א' יד, לב)</small>, <b>וַתַּעַט</b> אֶל הַשָּׁלָל <small>(שם טו, יט)</small>, ולפי שה<b>יו"ד</b> וה<b>תי"ו</b> פתוחים הם משרש זה. אבל <b>וַיָּעַט</b> בָּהֶם <small>(שם א' כה, יד)</small>, שה<b>יו"ד</b> קמוצה הוא משרש עיט, כמו שאנו עתידים לבאר.
<h3>עטן</h3>
<b>עֲטִינָיו</b> מָלְאוּ חָלָב <small>(איוב כא, כד)</small>, יש מפרשים הכלים שחולבין לתוכן. ואין בזה יתרון עושר וגדולה, אלא ידמה כי ירצה לומר הכלים הגדולים. וכתב החכם רבי יונה כי בלשון ערבי יקראו <b>עטיני"ם</b> המקומות שמקבצים בהם המים וזולתם. ובלשון רבותינו ז"ל <small>(מעשרות פרק רביעי משגה ג. דף סג ע"ב)</small> הנוטל זיתים מן המעטן, והוא הכלי שנותנין בו הזיתים.
<h3>עטף</h3>
<b>וַעֲמָקִים</b> יַעַטְפוּ בָר <small>(תהלים סה, יד)</small>, כלומר יתכסו מרוב התבואה. וענין העטוף ידוע בדברי רבותינו ז"ל <small>(שבת לא ע"א)</small> נתעטף ויצא לקראתו. ואמרו <small>(מועד קטן כב ע"א)</small> כל עטיפה שאינה בעטיפה ישמעאל אינה עטיפה, והוא שמכסה שפמו וזקנו וחוטמו במצנפתו או בטליתו. הַמַּחֲלָצוֹת <b>וְהַמַּעֲטָפוֹת</b> <small>(ישעיה ג, כב)</small>, הוא הכסות שם תכסים בו. <b>יַעְטֹף</b> יָמִין וְלֹא אֶרְאֶה <small>(איוב כג, ט)</small>, כאילו יתכסה ויתעלם לצד דרום ולא אראנו. <b>יַעֲטָף</b> שִׁית חָמָס לָמוֹ <small>(תהלים עג, ו)</small>, יתכסה ויתחבא לגזול עוברי דרכים לשיח ולקחה החמס למו. כִּי רוּחַ מִלְּפָנַי <b>יַעֲטוֹף</b> <small>(ישעיה נז, טז)</small>, כי הרוח תצא מלפני שיעטוף האדם וילבשנו. ורמז זה לתחית המתים כי הרוח אף על פי שהיא פנימית היא מכסהו ומחסהו כי מבלתה הוא כאבן. ובא הלשון הזה בענין הצרה והצוקה, ובענין מרבית התפלה והבקשה כי האדם בעת צרתו הוא מדוכא ומעונה כאילו הוא מתעטף קצתו בקצתו. וכן בעת התפלה כשירבה להתפלל ולהתחנן בכל לבו כך הוא כפוף ומעונה כאילו הוא מתעטף קצתו בקצתו. ועל ענין זה נאמר תְּפִלָּה לְעָנִי כִי <b>יַעֲטֹף</b> <small>(תהלים קב, א)</small>, <b>הָעֲטוּפִים</b> בְּרָעָב <small>(איכה ב, יט)</small>. נַפְשָׁם בָּהֶם <b>תִּתְעַטָּף</b> <small>(תהלים קז, ה)</small>. <b>בֵּעָטֵף</b> עוֹלֵל וְיוֹנֵק <small>(איכה ב, יא)</small>, <b>בְּהִתְעַטְּפָם</b> כֶּחָלָל <small>(איכה ב, יב)</small>, <b>בַּעֲטֹף</b> לִבִּי <small>(תהלים סא, ג)</small>. <b>בְּהִתְעַטֵּף</b> עָלַי נַפְשִׁי <small>(יונה ב, ח)</small>. ואדוני אבי ז"ל פירש כי רוח מלפני יעטף כמו <b>תְּפִלָּה לְעָנִי כִי יַעֲטֹף</b>, אמר כי לא לעולם אריב, כלומר לא אהיה במריבה לעולם ובקצף, כי הרוח שבהם תעטוף ותתפלל לפני שאוציאנה מעונות הגוף ושאתן לישראל לב חדש שלא יחטאון עוד ואני אעשה בקשתה ושאלתה כי אני עשיתי הנשמות והם עליונות מחצרי ומבית משכני. וענין אחר <b>וּבְהַעֲטִיף</b> הַצֹּאן לֹא יָשִׂים <small>(בראשית ל, מב)</small>, וְהָיָה <b>הָעֲטֻפִים</b> לְלָבָן <small>(שם)</small>, ענין התאחר כתרגומו <b>וּבְלַקִּישׁוּת עָנָא</b>, רוצה לומר על לידת הצאן שתלתה באחרונה, ומן שילדו רוב הצאן ובאותו זמן לא ישים יעקב את המקלות, כי הזמן שתלדנה רוב הצאן ירע יעקב כי יבא לבן על הצאן לראות מה תלדנה ולפיכך לא היה משים המקלות באותו הזמן.
<h3>עטר</h3>
<b>לַעֲטֶרֶת</b> צְבִי <small>(ישעיה כח, ה)</small>, וְהָרִים <b>הָעֲטָרָה</b> <small>(יחזקאל כא, לא)</small>, תָּשִׁית לְרֹאשׁוֹ <b>עֲטֶרֶת</b> פָּז <small>(תהלים כא, ד)</small>. והקבוץ וְעָשִׂיתָ <b>עֲטָרוֹת</b> <small>(זכריה ו, יא)</small>. הענין ידוע. והפעל הקל מזה השם <b>עֹטְרִים</b> אֶל דָּוִד וְאֶל אֲנָשָׁיו <small>(שמואל א' כג, כו)</small>, פירוש מסובבים אותו ומארבים לו סביב כעטרה לתפשם. <b>והפעל הכבד</b> [הִפְעִיל] עַל צֹר <b>הַמַּעֲטִירָה</b> <small>(ישעיה כג, ח)</small>, נותנת עטרה וכבוד לאנשיה. ואפשר להיות ממנו רָצוֹן <b>תַּעְטְרֶנּוּ</b> <small>(תהלים ה, יג)</small>, כמו תעטירנו כמו <b>יַעְשְׁרֶנּוּ</b> הַמֶּלֶךְ <small>(שמואל א' יז, כה)</small>. ופירושו תסובבנו רצון סביביו כצנה שהיא עגולה כעטרה. ואפשר לומר גם כן שהוא מן הקל. <b>וכבד אחר</b> [פִּעֵל] <b>עִטַּרְתָּ</b> שְׁנַת טוֹבָתֶךָ <small>(שמואל א' סה, יב)</small>, <b>בָּעֲטָרָה</b> שֶׁעִטְּרָה לּוֹ אִמּוֹ <small>(שיר השירים ג, יא)</small>,<b> הַמְעַטְּרֵכִי</b> חֶסֶד וְרַחֲמִים <small>(תהלים קג, ד)</small>, וְכָבוֹד וְהָדָר <b>תְּעַטְּרֵהוּ</b> <small>(תהלים ח, ו)</small>.
<h3>עטשׁ</h3>
<b>עֲטִישֹׁתָיו</b> תָּהֶל אוֹר <small>(איוב מא, י)</small>, הלשון הזה ידוע בדברי רבותינו ז"ל <small>(ברכות כד ע"ב)</small> המתעטש בתפלה סימן יפה לו. <b>עיטוּשׁ</b> סימן יפה לחולה <small>(ברכות נו ע"ב)</small> <b>אשטתוד"ר</b> בלע"ז.
<h3>עיב</h3>
אֵיכָה <b>יָעִיב</b> בְּאַפּוֹ י"י <small>(איכה ב, א)</small>, כטעם יחשיך מן עב.<b> עָבִים</b> סֵתֶר לוֹ <small>(איוב כב, יד)</small>, <b>כְּעָב</b> טַל <small>(ישעיה יח, ד)</small>, <b>כְּעָב</b> מַלְקוֹשׁ <small>(משלי טז, טו)</small>, הִנֵּה <b>עָב</b> קְטַנָּה כְּכַף אִישׁ <small>(מלכים א' יח, מד)</small>, הִנֵּה י"י רֹכֵב עַל <b>עָב</b> קַל. ואמר <small>(ישעיה יט, א)</small>, <b>יָעִיב</b> במקום יחשיך כי יום המעונן חשך. ויש לפרש הרימם בתחילה עד העבים ובאפו השליכם לארץ וזהו שאמר אחריו השליך משמים ארץ. והראשון נכון. בָּאוּ <b>בֶּעָבִים</b> <small>(ירמיה ד, כט)</small>, פירוש במקומות הגבוהות כעבים. וכבר פירשנורהו בשרש<b> עָבָה</b> פירוש אחר. וקבוץ עב בלשון נקבות עבות בקר לא עָבוֹת <small>(שמואל ב' כג, ד)</small>, זֹרְמוּ מַיִם <b>עָבוֹת</b> <small>(תהלים עז, יח)</small>.
<h3>עיה</h3>
<b>לְעִי</b> הַשָּׂדֶה <small>(מיכה א, ו)</small>, בפלס אַף <b>בְּרִי</b> יַטְרִיחַ <small>(איוב לז, יא)</small> מן <b>רָוָה</b>, ובפלס <b>נִי</b> מן וְנָשְׂאוּ אֵלַיִךְ <b>בְּנִיהֶם</b> קִינָה <small>(יחזקאל כז, לב)</small> ופירוש <b>לְעִי</b> <b>הַשָּׂדֶה</b> לחרבות השֹדה וכן אַךְ לֹא <b>בְעִי</b> יִשְׁלַח יָד <small>(איוב ל, כד)</small>. וְהָיְתָה <b>מְעִי</b> מַפָּלָה <small>(ישעיה יז, א)</small>, ה<b>מ"ם</b> נוספת. והקבוץ שָׂמוּ אֶת יְרוּשָׁלַם<b> לְעִיִּים</b> <small>(תהלים עט, א)</small>, וִירוּשָׁלַיִם <b>עִיִּים</b> תִּהְיֶה <small>(ירמיה כו, יח)</small>, כולם ענין חרבה ושממה. <b>בְּעִיֵּי</b> הָעֲבָרִים <small>(במדבר כא, יא)</small>, ותרגם אנקלוס <b>בִּמְגִיזַת עֲבָרָאֵי</b>. ויונתן תרגם <b>עַל הַמַּעְבְּרוֹת</b> <small>(יהושע ב, ז)</small> <b>עַד מְגִזָתָא</b>. או פירוש <b>עִי, עִיִּים</b> גל, גלים והכל אחד, כי החרבה לגלים. ותרגם יונתן וְהָיְתָה בָבֶל לְגַלִּים <small>(ירמיה נא, לז)</small> <b>לְיַגְרִין</b>. ותרגם <b>לְעִי הַשָּׂדֶה</b> <b>לְיַגְרֵי חַקְלָן</b>. ופירוש <b>אַךְ לֹא בְעִי יִשְׁלַח יָד</b> אך לא בקבר ישלח הקדוש ברוך הוא יד ליסר בני אדם כי שם ינוחו מיסורין, ובפידו שישלח להמיתם להם תשועה.
<h3>עיז</h3>
שְׁלַח <b>הָעֵז</b> אֶת מִקְנְךָ <small>(שמות ט, יט)</small>, יֹשְׁבֵי הַגֵּבִים <b>הֵעִיזוּ</b> <small>(ישעיה י, לא)</small>, <b>הָעִזוּ</b> בְּנֵי בִנְיָמִן <small>(ירמיה ו, א)</small>,<b> הָעִיזוּ</b> אַל תַּעֲמֹדוּ <small>(ירמיה ד, ו)</small>, כלם ענין המנוסה והאסיפה אל העיר.
<h3>עיט</h3>
<b>וַיָּעַט</b> בָּהֶם <small>(שמואל א' כה, יד)</small>, לפי שה<b>יו"ד</b> קמוצה הוא משרש הזה ויהיה מן ענין <b>עַיִט</b> שהוא העוף. קֹרֵא מִמִּזְרָח <b>עַיִט</b> <small>(ישעיה מו, יא)</small>, הוא אומר על כורש וכנהו בלשון עוף לרוב קלותו ומהירתו לבא אל בבל. וַיֵּרֶד <b>הָעַיִט</b> עַל הַפְּגָרִים <small>(בראשית טו, יא)</small>, וְקָץ עָלָיו <b>הָעַיִט</b> <small>(ישעיה יח, ו)</small>, בשניהם ה<b>ה"א</b> קמוצה שהוא לידיעה. <b>הַעַיִט</b> צָבוּעַ נַחֲלָתִי לִי <small>(ירמיה יב, ט)</small>, <b>הַעַיִט</b> סָבִיב עָלֶיהָ <small>(שם)</small>, ה<b>ה"א</b> בשניהם פתוחה שהיא לתמיהה. ואמרו כי העוף הדורס הוא הנקרא <b>עַיִט</b>. ובסמוך יֵעָזְבוּ יַחְדָּו <b>לְעֵיט</b> הָרִים <small>(ישעיה יח, ו)</small>, <b>לְעֵיט</b> צִפּוֹר <small>(יחזקאל לט, ד)</small>, הסמיכות הזה בסמיכות אַדְמַת עָפָר <small>(דניאל יב, ב)</small>, טִּיט הַיָּוֵן <small>(תהלים מ, ג)</small>. ופירוש <b>וַיָּעַט בָּהֶם</b> הדיחם והפריחם מעל פניו. ומנחם חבר קורא ממזרח עיט עם עֵטָא וּטְעֵם <small>(דניאל ב, יד)</small>, לשון עצה, <b>וְאִישׁ עֲצָתִי</b> הבא אחריו יוכיח. ופירוש <b>הַעַיִט צָבוּעַ נַחֲלָתִי לִי</b> כתבו אדוני אבי ז"ל כן, העיט צבוע מדם חללים יהיה סביב על נחלתי שבחרתי לי ואחר שישבע העיט יבואו חית השדה לאכול כמו שאמר לכו אספו כל חית השדה התיו לאכלה אמר לעופות אחר שתשבעו אתם לכו אספו כל חית השדה, בעבור כי כן המנהג שהעופות יבואו על החללים תחלה והחיות רואות העוף צבוע ויתורו מקום החללים.
<h3>עים</h3>
<b>בַּעְיָם</b> רוּחוֹ <small>(ישעיה יא, טו)</small>, יתפרש לפי ענינו בתוקף רוחו. וכבר פירשתיו בשרש <b>בָּעָה</b> בענין אחר. ורבי אחי רבי משה ז"ל פירשו מן<b> לְעִי הַשָּׂדֶה</b> <small>(מיכה א, ו)</small> שפירושו גל, ויהיה בעים כמו <b>בְּגַלָּם</b> כלומר בגלי הים והנהר יניף ידו ורוחו.
<h3>עין</h3>
כִּי <b>עַיִן בְּעַיִן</b> יִרְאוּ <small>(ישעיה נב, ח)</small>,<b> עֵינַיִם</b> לָהֶם וְלֹא יִרְאוּ <small>(תהלים קטו, ה)</small>, <b>עֵינֵי</b> י"י אֶל צַדִּיקִים <small>(תהלים לד, טז)</small>. לַמְרוֹת <b>עֵנֵי</b> כְבוֹדוֹ <small>(ישעיה ג, ח)</small>, כלומר אפילו בפרהסיא הם ממרים. וזהו שאמר <small>(ישעיה ג, ט)</small> וחטאתם כסדום הגידו לא כחדו שאין להם בשת שיכחדו חטאתם. ועני חסר <b>יו"ד עי"ן</b> הפעל. כִּי לַי"י <b>עֵין</b> אָדָם <small>(זכריה ט, א)</small>, כלומר הבטתם ותוחלתם לי"י ואליו נושאים עיניהם. והוא בלשון נקבה. <b>עַיִן</b> תִּלְעַג לְאָב <small>(משלי ל, יז)</small>, <b>עֵינֶיךָ</b> תִרְאֶינָה יְרוּשָׁלַם <small>(ישעיה לג, כ)</small>, וְאֵת <b>עֵינֵיהֶם</b> הַזֹּנוֹת <small>(יחזקאל ו, ט)</small>, כִּי י"י <b>עֵינָיו</b> מְשֹׁטְטוֹת בְּכָל הָאָרֶץ <small>(דברי חיטים ב' טז, ט)</small>. ובא בקבוץ בלשון זכרים יִרְאוּ עֵינָו [<b>עֵינָיו</b>] כִּידוֹ <small>(איוב כא, כ)</small>, <b>עֵינֵי</b> י"י הֵמָּה מְשׁוֹטְטִים <small>(זכריה ד, י)</small>, <b>עֵינֶיךָ</b> לְנֹכַח יַבִּיטוּ <small>(משלי ד, כה)</small>. שִׁבְעָה <b>עֵינָיִם</b> <small>(זכריה ג, ט)</small>, ופירוש <b>שִׁבְעָה עֵינָיִם</b> כאשר פירש לפניו <small>(זכריה ד, י)</small> שִׁבְעָה אֵלֶּה <b>עֵינֵי</b> י"י הֵמָּה מְשׁוֹטְטִים בְּכָל הָאָרֶץ, ורוצה לומר כי עיני י"י ישמרו הבנין שלא יהיה יכולה ביד שוטני ישראל להשבית המלאכה, וטעם שבעה שמירות רבות כמו שבע על חטאתיכם שבע יפול צדיק וקם וזולתם רבים ידוע. והפעל הקל ממנו וַיְהִי שָׁאוּל עוֵֹן [<b>עוֹיֵן</b>] אֶת דָּוִד <small>(שמואל א' יח, ט)</small>, כלומר נותן עיניו עליו ומביטו הבטת השנאה. ולפי דעתי כי כן בהבטה התוחלת כָּל <b>מַעְיָנַי</b> בָּךְ <small>(תהלים פז, ז)</small>, כלומר כל הבטתי ותוחלתי בך, ורבותינו ז"ל הרגילו הלשון בבנין הדגוש הרבה באמרם <small>(בבא בתרא קטו ע"א)</small> אין לה עיין עליה. אין מעיינים במקום שמכריעין <small>(בבא בתרא פט ע"א)</small>. וְהָיִיתָ לָּנוּ <b>לְעֵינָיִם</b> <small>(במדבר י, לא)</small>, כלומר שתורה אותנו הדרך הטוב כמו העינים שמורין לאדם דרכו. או פירושו שתהיה לנו לעינים ונראה אותך תמיד ונוכל לגמלך טובה. וַתֵּשֶׁב בְּפֶתַח <b>עֵינַיִם</b> <small>(בראשית לח, יד)</small>, הִוא <b>בָעֵינַיִם</b> <small>(בראשית לח, כא)</small>, בפתח שהוא בגלוי ובפרהסיא שהיו עוברים ושבים דרך שם כמו שאמר <small>(שם)</small> עַל הַדָּרֶךְ. <b>וְעֵינוֹ</b> כְּעֵין הַבְּדֹלַח <small>(במדבר יא, ז)</small>, מראיתו כמראה הבדולח.<b> כְּעֵין</b> תַּרְשִׁישׁ <small>(יחזקאל א, טז)</small>, במראיתו. כִּי יִתֵּן בַּכֹּיס [בַּכּוֹס] <b>עֵינוֹ</b> <small>(משלי כג, לא)</small>, מראהו וזהרו. וְאִם <b>בְּעֵינָיו</b> עָמַד הַנֶּתֶק <small>(ויקרא יג, לז)</small> לֹא הָפַךְ הַנֶּגַע אֶת <b>עֵינוֹ</b> <small>(ויקרא יג, נה)</small>, מראהו שהיה לו מתחלה. ויש מפרשים מזה יָצָא מֵחֵלֶב <b>עֵינֵמוֹ</b> <small>(תהלים עג, ז)</small>, כלומר יזהירו מראיתם מרוב השומן. ומפרשים <b>יָצָא</b> הזהיר כמו הַשֶּׁמֶשׁ יָצָא עַל הָאָרֶץ <small>(בראשית יט, כג)</small>. הִנֵּה הוּא לָךְ כְּסוּת <b>עֵינַיִם</b> <small>(בראשית כ, טז)</small>, פירוש האלף כסף נתתי לאחיך שיקנה לך בו כסות נאה שהיא עשויה עינים עינים. וכן פירשו בבראשית רבה <small>(פרשה נב. דף נח ע"ב)</small>. אוּלַי יִרְאֶה י"י בְּעֵונִי [<b>בְּעֵינִי</b>] <small>(שמואל ב' טז, יב)</small>, יש מפרשים כי ה<b>יו"ד</b> הנקדמת בין ה<b>עי"ן</b> וה<b>נו"ן</b> ראויה להאחר ומשפטו <b>בְּעָנְיִי</b>. ויונתן תרגם <b>דִמְעַת עֵינִי</b>. ויתכן לפרש בעיני בעניני שאני בו עתה. ורבותינו ז"ל הרגילו הרבה בזה הלשון באמרם <small>(ברכות פרק רביעי משנה נ. דף כח ע"ב)</small> מעין שמנה עשרה. מעין כל ברכה וברכה <small>(ברכות פרק רביעי משנה נ. דף כט ע"א)</small> כלומר מענין כל ברכה. ומזה תרגם אנקלוס <b>עֵין</b> יַעֲקֹב <small>(דברים לג, כח)</small>, <b>כְּעֵין בִּרְכְּתָא דִבָרֵכִנּוּן</b>, כלומר כענין שברכם כן נפל הבלם וגורלם בארץ ושכן כל אחד בטח בחלקו שנפל לו. עַל עֵין <b>הַמַּיִם</b> <small>(בראשית טז, ז)</small>, והוא בלשון נקבה עַל כֵּן קָרָא שְׁמָהּ <b>עֵין</b> הַקּוֹרֵא <small>(שופטים טו, יט)</small>, אֶל <b>עֵין</b> מִשְׁפָּט הִוא קָדֵשׁ <small>(בראשית יד, ז)</small>. והקבוץ <b>עֲיָנֹת</b> וּתְהֹמֹת <small>(דברים ח, ז)</small>, ובסמוך <b>עֵינֹת</b> מַיִם <small>(שמות טו, כז)</small>, בצרי. בַּעֲזוֹז <b>עִינוֹת</b> תְּהוֹם <small>(משלי ח, כח)</small>. ובתוספת <b>מ"ם מַעְיָן</b> נִרְפָּשׂ <small>(משלי כה, כז)</small>, חַלָּמִישׁ <b>לְמַעְיְנוֹ</b> מָיִם <small>(תהלים קיד, ח)</small>, ה<b>עי"ן</b> בשוא וה<b>ו"ו</b> נוסף כ<b>ו"ו</b> בְּנוֹ בְעֹר <small>(במדבר כד, טו)</small>. והקבוץ הַמְשַׁלֵּחַ <b>מַעְיָנִים</b> בַּנְּחָלִים <small>(תהלים קד, י)</small>. ובסמוך <b>מִמַּעַיְנֵי</b> הַיְשׁוּעָה <small>(ישעיה יב, ג)</small>, ה<b>עי"ן</b> בפתח. אֶל כָּל <b>מַעְיְנֵי</b> הַמַּיִם <small>(מלכים א' יח, ה)</small>, ה<b>עי"ן</b> בשוא. ובקבוץ הנקבות בְּאֵין <b>מַעְיָנוֹת</b> נִכְבַּדֵּי מָיִם <small>(משלי ח, כד)</small>, ובסמוך כָּל <b>מַעְיְנוֹת</b> תְּהוֹם רַבָּה <small>(בראשית ו, יא)</small>, ה<b>עי"ן</b> בשוא. <b>עֵין</b> יַעֲקֹב <small>(דברים לג, כח)</small>, על דרך <b>מִמְּקוֹר</b> יִשְׂרָאֵל <small>(תהלים סח, כז)</small>. והכניס רבי יונה עם אלו כָּל <b>מַעְיָנַי</b> בָּךְ <small>(תהלים פז, ז)</small>. ויש לפרש בו כל עיוני והשגחתי בך.
<h3>עיף</h3>
<b>עָיֵף</b> וְיָגֵעַ <small>(דברים כה, יח)</small>, כִּי <b>עָיְפָה</b> נַפְשִׁי <small>(ירמיה ד, לא)</small>. כבר זכרנום בשרש <b>עוף</b>.
<h3>עיק</h3>
הִנֵּה אָנֹכִי <b>מֵעִיק</b> תַּחְתֵּיכֶם כַּאֲשֶׁר תָּעִיק הָעֲגָלָה <small>(עמוס ב, יג)</small>, <b>מֵעִיק</b> פעל<b> יוצא, תָּעִיק</b> פועל <b>בודד</b> ואמר על העגלה העיק על דרך משל כי אינה בעלת חיים שתעיק ותצר. ואמר <b>עַמִיר</b> ולא משא אחר כי מפני הנפוח הוא יותר מציר נושא העמיר מן משא אחר. שַׂמְתָּ<b> מוּעָקָה</b> בְמָתְנֵינוּ <small>(תהלים סו, יא)</small>, מִפְּנֵי<b> עָקַת</b> רָשָׁע <small>(תהלים נה, ד)</small>, תרגום צָרָה <small>(שמואל א' כו, כד)</small> <b>עָקָא</b>.
<h3>עיר</h3>
וְאֵת אֲשֶׁר <b>בָּעִיר</b> <small>(בראשית לד, כח)</small>. וקבוצו בהסתר ה<b>יו"ד</b> <b>עי"ן</b> הפעל וַיִּתֶּן אֹכֶל <b>בֶּעָרִים</b> <small>(בראשית מא, מח)</small>, <b>עָרִים</b> לָשָׁבֶת <small>(במדבר לה, ב)</small>. ובהראות ה<b>יו"ד</b> וּשְׁלֹשִׁים <b>עֲיָרִים</b> לָהֶם <small>(שופטים י, ד)</small>. וְלֹא <b>אָבוֹא</b> בְּעִיר <small>(הושע יא, ט)</small>, בהסתתר ענינו מן הפסוק וענינו לא אבא בעיר אחרת כי אם בירושלם. ורבי יונה כתב בשם רבי יצחק בן רבי שאול ענינו ואם לא אבא בעיר כלומר שלא יכלכלני מקום. והצורך לזה בעבור שאמר בְּקִרְבֵּךְ קְדוֹשׁ <small>(שם)</small>. ובא עיר בלשון זכר וְעָרֶיהָ עָלָה <small>(ירמיה מח, טו)</small>, כי פירוש ועריה עלה נפסק כל אחר ואחר מעריה. ויתכן כי אמר לשון זכר על העם אשר בעיר. ויש לפרש <b>עָר</b> מוֹאָב <small>(במדבר כא, כח)</small>, כמו <b>עִיר</b>. או הוא שם העיר כך. וכבר פירשתי וּמָלְאוּ פְנֵי תֵבֵל <b>עָרִים</b> <small>(ישעיה יד, כא)</small>, <b>וְהִשְׁמַדְתִּי</b> עָרֶיךָ <small>(מיכה ה, יג)</small>, בשרש<b> עור</b> בשני פנים. וענין אחר<b> וְעַיִר</b> פֶּרֶא אָדָם יִוָּלֵד <small>(איוב יא, יב)</small>, פירושו וכעיר פרא. וְעַל <b>עַיִר</b> בֶּן אֲתֹנוֹת <small>(זכריה ט, ט)</small>. רֹכְבִים עַל שְׁלֹשִׁים<b> עֲיָרִים</b> <small>(שופטים י, ד)</small>. ובהסתר <b>עי"ן</b> הפעל אֹסְרִי לַגֶּפֶן עִירֹה [<b>עִירוֹ</b>] <small>(בראשית מט, יא)</small>, וענינו החמור בעודו קטן. ונפל זה הלשון גם על הפרא שהפרא דומה לחמור. אך הפרא ממין חיה והחמור ממין הבהמה כמו שאמרו רבותינו ז"ל <small>(ברכות ט ע"ב)</small> כדי שיכיר בין חמור לערוד, והערוד הוא הפרא.
<h3>עישׁ</h3>
<b>וְעַיִשׁ</b> עַל בָּנֶיהָ תַנְחֵם <small>(איוב לח, לב)</small>, זכרנוהו בשרש <b>עוּשׁ.</b>
<h3>עכס</h3>
אֵת תִּפְאֶרֶת <b>הָעֲכָסִים</b> <small>(ישעיה ג, יח)</small>. <b>והפעל הדגוש ממנו</b> [פִּעֵל] וּבְרַגְלֵיהֶם <b>תְּעַכַּסְנָה</b> <small>(ישעיה ג, טז)</small>, הקשקשנה בעכסים שברגליהם. והוא חלי שמקשקש שנושאות הנשים ברגליהם. וגם כן נקרא הכבל עכס לפי שהוא מתקשקש כמו כן <b>וּכְעֶכֶס</b> אֶל מוּסַר אֱוִיל <small>(משלי ז, כב)</small>, הוא בשש נקודות.
<h3>עכר</h3>
<b>עָכַר</b> אָבִי אֶת הָאָרֶץ <small>(שמואל א' יד, כט)</small>,<b> עֲכַרְתֶּם</b> אֹתִי <small>(בראשית לד, ל)</small>, <b>יַעְכֳּרְךָ</b> י"י בַּיּוֹם הַזֶּה <small>(יהושע ז, כה)</small>, וְאַתְּ הָיִיתְ <b>בְּעֹכְרָי</b> <small>(שופטים יא, לה)</small>, הַאַתָּה זֶה <b>עֹכֵר</b> יִשְׂרָאֵל <small>(מלכים א' יח, יז)</small>.<b> והנפעל</b> וּכְאֵבִי <b>נֶעְכָּר</b> <small>(תהלים לט, ג)</small>, וּבִתְבוּאַת רָשָׁע <b>נֶעְכָּרֶת</b> <small>(משלי טו, ו)</small>. ורבי יונה כתב כי הוא שם ומשקלו במשנה <small>(בבא בתרא פרק שני משנה א. דף יז ע"א)</small> נברכת הכובסין, ענינם ענין השחתה.
<h3>עלל</h3>
שְׁפֹךְ עַל <b>עוֹלָל</b> <small>(ירמיה ו, יא)</small>, <b>עוֹלָלִים</b> שָׁאֲלוּ לֶחֶם <small>(איכה ד, ד)</small>. ובצרי <b>עוֹלֵל</b> וְיוֹנֵק <small>(איכה ב, יא)</small>, מִפִּי<b> עוֹלְלִים</b> וְיֹנְקִים <small>(תהלים ח, ג)</small>, הם הקטנים. ואפשר שיהיו המלות מרובעים מן <b>עוּל</b> יָמִים <small>(ישעיה סה, כ)</small>. ומזה עוד עַמִּי נֹגְשָׂיו <b>מְעוֹלֵל</b> <small>(ישעיה ג, יב)</small>, והוא <b>תאר</b> בתוספת <b>מ"ם</b>. <b>והתאר עוד</b> בתוספת <b>תי"ו</b> <b>וְתַעֲלוּלִים</b> יִמְשְׁלוּ בָם <small>(ישעיה ג, ד)</small>. ויש ענין אחר שהוא ענין עצם המעשה והפעולה אבל הוא על ענינים שונים כל אחר לפי מקומו. נוֹרָא <b>עֲלִילָה</b> <small>(תהלים סו, ה)</small>, נורא מעשה כלומר שמעשיו נוראים. וכן גְּדֹל הָעֵצָה וְרַב <b>הָעֲלִילִיָּה</b> <small>(ירמיה לב, יט)</small>, כלומר רב המעשה ובא <b>הָעֲלִילִיָּה</b> ו<b>עֲלִילָה</b> כמו <b>פְּלִילִיָּה</b> <small>(ישעיה כח, ז)</small> <b> ופְּלִילָה</b> <small>(ישעיה טז, ג)</small>. אֲשֶׁר <b>הִתְעַלַּלְתִּי</b> בְּמִצְרַיִם <small>(שמות י, ב)</small>, שהראיתי בהם מעשי הנוראים והגדולים. לִבְנֵי יִשְׂרָאֵל <b>עֲלִילוֹתָיו</b> <small>(תהלים קג, ז)</small>, מעשיו הגדולים. וכן אֶזְכֹּיר [אֶזְכּוֹר] <b>מַעַלְלֵי</b> יָהּ <small>(תהלים עז, יב)</small>. <b>וּבַעֲלִילוֹתֶיךָ</b> אָשִׂיחָה <small>(תהלים עז, יג)</small>, וכל הדומים לאלו על הדרך הזה. אֶבְחַר <b>בְּתַעֲלֻלֵיהֶם</b> <small>(ישעיה סו, ד)</small>, במעשה ההשחתה וההרס שאתעלל בהם. <b>לְהִתְעוֹלֵל עֲלִלוֹת</b> בְּרֶשַׁע <small>(תהלים קמא, ד)</small>, הרי פירש העלילות שהם ברשע. וכן רֹעַ<b> מַעַלְלֵיכֶם</b> <small>(ירמיה ד, ד)</small>, וְאֵת כָּל <b>עֲלִילוֹתֵיכֶם</b> אֲשֶׁר נִטְמֵאתֶם בָּם <small>(יחזקאל כ, מג)</small>, <b>וְכַעֲלִילוֹתֵיכֶם</b> הַנִּשְׁחָתוֹת <small>(יחזקאל כ, מד)</small>. אֲשֶׁר <b>עוֹלַל</b> לִי <small>(איכה א, יב)</small>. עֵינִי <b>עוֹלְלָה</b> לְנַפְשִׁי <small>(איכה ג, נא)</small>, עשתה לנפשי הדאגה והדאבון מרוב בכותה מכל בנות עירי. <b>וְעוֹלֵל</b> לָמוֹ כַּאֲשֶׁר <b>עוֹלַלְתָּ</b> לִי <small>(איכה א, כב)</small>, עשה להם הגמול על פשעם כאשר עשית לי. כִּי <b>הִתְעַלַּלְתְּ</b> בִּי <small>(במדבר כב, כט)</small>, עשית בי מעשה תעתועים ובזיון וצחקת בי. וכן פֶּן יָבֹאוּ הָעֲרֵלִים הָאֵלֶּה <b>וְהִתְעַלְּלוּ</b> בִי <small>(דברי הימים א' י, ד)</small>, וּדְקָרֻנִי<b> וְהִתְעַלְּלוּ</b> בִי <small>(שמואל א' לא, ד)</small>, יעשו בי בהרגם אותי דקירות נקמה ובזיון. <b>וַיִּתְעַלְּלוּ</b> בָהּ <small>(שופטים יט, כה)</small>, עשו בה מעשה תועבה והעלול במשגל. ובא <b>התפעל</b> בענין הזה בענין פעל לפי שהוא מורה רוב הפעולה ומנהג הלשון ברוב הפעולה שישובו הנפעל וההתפעל פעלים ואם הם בעצמם פעולים כמו <b>הַנִּדְבָּרִים</b> בְּךָ <small>(יחזקאל לג, ל)</small> <b>מִתְדַּפְּקִים</b> עַל הַדָּלֶת <small>(שופטים יט, כב)</small>, והדומים להם שכתבנו בחלק הראשון מן הספר בבנין התפעל. <b>וְעֹלַלְתִּי</b> בֶעָפָר קַרְנִי <small>(איוב טז, טו)</small>, שעשיתי קרני בעפר כלומר עוללתי ראשי בעפר ואפר. <b>עֲלִילֹת</b> דְּבָרִים <small>(דברים כב, יד)</small>, הוא גלגול הדברים בעקיפין <b>אנקוישו"ש</b> בלע"ז. ורבותינו ז"ל הרגילו בזה הלשון באמרם <small>(בבא קמא קיד ע"ב)</small> כל שכן שֶׁעִלָּה מצא לטמא משקין שהן עלולין לקבל טומאה <small>(פסחים יח ע"ב)</small>. וענין אחר <b>בְּמֹעַל</b> יְדֵיהֶם <small>(נחמיה ח, ו)</small>, בפלס וְהֵבֵאתִי <b>מֹרֶךְ</b> בִּלְבָבָם <small>(ויקרא כו, לו)</small> מן <b>רָכַךְ</b>, ופירושו ברוממות ונשיאות ידיהם. ואפשר להיות מזה ועוללתי בעפר קרני, רצונו לומר ועוללתי קרני בעפר כלומר העליתי עפר על ראשי. אֵת גֻּלֹּת <b>עִלִּיּוֹת</b> <small>(יהושע טו, יט)</small>, גלות השדה העליונה. ופירש רבי יונה מזה נוֹרָא <b>עֲלִילָה</b> <small>(תהלים סו, ה)</small>, והוא<b> תאר</b> אחר תאר כלומר נורא ועליון וה<b>ה"א</b> נוספת. ואיננו נכון בעבור היות המלה מלרע להיות ה<b>ה"א</b> נוספת. וכן פירש מזה. <b>בַּעֲלִיל</b> לָאָרֶץ <small>(תהלים יב, ז)</small>, כלומר ככסף הצרוף במשובח שבעפר ובעליון שבו, כי כורי המצרף יעשה אדם מן העפר המשובח. ואדוני אבי ז"ל פירשו כמו עלי בְּתוֹךְ הָרִיפוֹת <b>בַּעֱלִי</b> <small>(משלי כז, כב)</small>, והוא שם כלי שכותשין בתוכו. וכן בעליל הכור שמתיכין לתוכו הזהב והכסף לפי שדומה לו. ויהיה <b>עֱלִי</b> ו<b>עֲלִיל</b> שרשם<b> עָלָה</b>. <b>עֱלִי</b> בשקל <b>שְׁבִי, צְבִי</b>. <b>עֲלִיל</b> בשקל <b>הֲגִיג</b> מן <b>הָגָה, חֲזִיז</b> מן <b>חָזָה</b>, כן כתב. ואין אצלנו פירוש <b>עלי</b> המכתש שכותשין בתוכו אלא יד המכתש שכותשין בו. וכבר פירשתיו שה<b>בי"ת</b> שרשית, ופירוש <b>בַּעֲלִיל</b> אדון הארץ, ושבה המלה כנגד השם יתברך שאמו בתחלה אמרות י"י אמרות טהורות, אמר כי אמרותיו כסף צרוף מאדון הארץ שהוא השם יתברך שהוא צרף וזקק אותם. ורבותינו ז"ל פירשו בעליל במקום הנראה והנגלה באמרם <small>(ראש השנה פרק ראשון משנה ה. דף כב ע"ב)</small> בין שנראה בעליל ואמרו <small>(שם בגמרא)</small> מאי משמע, דהאי עליל לישנא דגלויי הוא? דכתיב בעליל לארץ. ועור אמרו <small>(סנהדרין יד ע"ב)</small> וּמָדְדוּ שאפילו נמצא החלל בעליל לעיר מצוה לעסוק במדידה, כלומר אף על פי שגלוי ונראה לנו שהחלל קרוב לעיר הזאת מצוה למדוד. וענין אחר <b>עוֹלֵל יְעוֹלְלוּ</b> כַגֶּפֶן <small>(ירמיה ו, ט)</small>, לֹא <b>תְעוֹלֵל</b> אַחֲרֶיךָ <small>(דברים כד, כא)</small>. וְנִשְׁאַר בּוֹ <b>עוֹלֵלֹת</b> <small>(ישעיה יז, ו)</small>. <b>וַיְעֹלְלֻהוּ</b> בַּמְסִלּוֹת <small>(שופטים כ, מה)</small>, רוצה לומר שלא השאירו עוללות שכל שמצאו במסלות הרגו. ועוד מפרשים מזה עַמִּי נֹגְשָׂיו <b>מְעוֹלֵל</b> <small>(ישעיה ג, יב)</small>, וכן תרגם יונתן <b>דְסִרְכוֹהִי בַזְזְהוֹי כִמְעַלְלֵי לְכַרְמָא</b>. וענין אחר לֹא עָלָה עָלֶיהָ<b> עֹל</b> <small>(במדבר יט, ב)</small>, <b>עֹל</b> בַּרְזֶל <small>(דברים כח, מח)</small>, וּפָרַקְתָּ <b>עֻלּוֹ</b> <small>(בראשית כז, מא)</small>, וַאֲנִי אֹסִיף עַל <b>עֻלְּכֶם</b> <small>(מלכים א' יב, יא)</small>, ידוע.
<h3>עלג</h3>
וּלְשׁוֹן <b>עִלְּגִים</b> תְּמַהֵר לְדַבֵּר צָחוֹת <small>(ישעיה לב, ד)</small>, כמו הפוך<b> בְּלַעֲגֵי</b> שָׂפָה <small>(ישעיה כח, יא)</small>. <b>והנפעל</b> <b>נִלְעַג</b> לָשׁוֹן אֵין בִּינָה <small>(ישעיה לג, יט)</small>.
<h3>עלה</h3>
וּמֹשֶׁה <b>עָלָה</b> אֶל הָאֱלֹהִים <small>(שמות יט,, ג)</small>, <b>עָלִיתָ</b> לַמָּרוֹם <small>(תהלים סח, יט)</small>, מִי זֹאת <b>עֹלָה</b> מִן הַמִּדְבָּר <small>(שיר השירים ג, ו)</small>, <b>עֹלִים</b> אֶל הָאֱלֹהִים <small>(שמואל א' י, ג)</small>, <b>וַיַּעַל</b> אֱלֹהִים מֵעַל אַבְרָהָם <small>(בראשית יז, כב)</small>, כִּי <b>עָלָה</b> הַשָּׁחַר <small>(בראשית לב, כו)</small>, כלומר עלה זהר היום. <b>מִלְמַעֲלֵה</b> הֶחָרֶס <small>(שופטים ח, יג)</small>, פירוש מעלות זהר השמש וזריחתו. ויונתן תרגם <b>עַד לָא מֵעַל שִׁמְשָׁא</b> כלומר טרם בא השמש, ויהיה לדעתו פירוש מלמעלה שיהיה השמש עדין למעלה נראה ברקיע שלא נכנס עדין תחת הארץ. <b>וְעָלָה</b> הַגְּבוּל <small>(יהושע טו, ח)</small>. מִטֶּרֶף בְּנִי <b>עָלִיתָ</b> <small>(בראשית מט, ט)</small>, פירוש מטרף האויבים נתעלית במעלה גדולה. או פירושו כשעלית מן הטרף רבצת ושכבת כארי מאין מחריד. <b>וַתַּעַל</b> אֶחָד מִגֻּרֶיהָ כְּפִיר הָיָה <small>(יחזקאל יט, ג)</small>, פירוש רבתה אחת מגוריה ער שעלה במעלות הימים עד שהיה כפיר. וּבָשָׂר <b>עָלָה</b> <small>(יחזקאל לז, ח)</small>, עלה על הגידים והעצמות. <b>עֹלָה</b> הוּא אִשֵּׁה רֵיחַ נִיחֹחַ לַי"י <small>(ויקרא א, יג)</small>, נקרא הקרבן הזה כן לפי שהיה עולה כלו כליל על המזבח. שֹׂנֵא גָזֵל <b>בְּעוֹלָה</b> <small>(ישעיה סא, ח)</small>, פירוש אם יקריב אדם לפני עולה גזולה אני שונא אותה כמו שאמר וַהֲבֵאתֶם <b>גָּזוּל</b> <small>(מלאכי א, יג)</small>.<b> והתאר</b> אֶדַּמֶּה <b>לְעֶלְיוֹן</b> <small>(ישעיה יד, יד)</small>, הַבְּרֵכָה <b>הָעֶלְיוֹנָה</b> <small>(ישעיה ז, ג)</small>, <b>וְעָלָה</b> שָׁמִיר וָשָׁיִת <small>(ישעיה ה, ו)</small>. <b>וְעָלְתָה</b> אַרְמְנֹתֶיהָ סִירִים <small>(שם לד, יג)</small>, העלה הארץ מקום ארמנותיה סירים. עַל אַדְמַת עַמִּי קוֹץ שָׁמִיר<b> תַּעֲלֶה</b> <small>(שם לב, יג)</small>, ידמה הענין הזה שהוא <b>פעל</b> <b>יוצא</b> ואינו, אבל מרוב שיגדלו שם השמיר והקוץ ויעלו הרבה כאילו האדמה עולה בקוץ ושמיר. ומה שאמר<b> עַל אַדְמַת עַמִּי</b> מלת <b>עַל</b> שבה למעלה שאמר <small>(שם לב, יב)</small> ספדים על שדה חמד על גפן פוריה ועל אדמת עמי אשר העלה קוץ ושמיר.<b> והנפעל</b> <b>נַעֲלָה</b> הֶעָנָן <small>(במדבר י, יא)</small>, <b>וּבְהֵעָלֹתוֹ</b> יִסָּעוּ <small>(במדבר ט, כב)</small>, <b>הֵעָלוּ</b> מִסָּבִיב <small>(במדבר טז, כד)</small>, <b>וַיֵּעָלוּ</b> מֵעַל מִשְׁכַּן קֹרַח <small>(שם טז, כז)</small>. ובא<b> וַתֵּעֲלוּ</b> עַל שְׂפַת לָשׁוֹן וְדִבַּת עָם <small>(יחזקאל לו, ג)</small>, בשוא ופתח ה<b>עי"ן</b> שלא כמשפט. <b>וההתפעל</b> וְאֶל <b>יִתְעַל</b> בְּסִרְיֹנֹו <small>(ירמיה נא, ג)</small>, משפטו יתעלה. <b>והפעל הכבד</b> [הִפְעִיל] <b>הֶעֱלָה</b> דָוִד <small>(שמואל ב' ב, ג)</small>, אֲשֶׁר <b>הֶעֱלָנוּ</b> מֵאֶרֶץ מִצְרַיִם <small>(שמות לב, א)</small>. כֻּלֹּה בְּחַכָּה <b>הֵעֲלָה</b> <small>(חבקוק א, טו)</small>, ה<b>ה"א</b> בצרי וה<b>עי"ן</b> בשוא ופתח ודקדוקו כתבנו בחלק הדקדוק.<b> וְהַעַלְתָה</b> לוֹ מִיָּמִים <small>(שמואל א' ב, יט)</small>, נפתח בגלל ה<b>עי"ן</b>. <b>מַעֲלִים</b> אֶת אֲרוֹן י"י <small>(שמואל ב' ו, טו)</small>, אֶלֶף עֹלוֹת <b>יַעֲלֶה</b> שְׁלֹמֹה <small>(מלכים א' ג, ד)</small>, <b>וַיַּעַל</b> עֹלֹת בַּמִּזְבֵּחַ <small>(בראשית ח, כ)</small>, <b>בְּהַעֲלוֹת</b> י"י אֶת אֵלִיָּהוּ <small>(מלכים ב' ב, א)</small>. <b>אַעֲלֶה</b> אֲכַסֶּה אֶרֶץ <small>(ירמיה מו, ח)</small>, פירוש אעלה חיילותי. <b>ושלא נזכר פעלו ממנו</b> [הָפְעַל] <b>הֹעֲלָה</b> עַל הַמִּזְבֵּחַ הַבָּנוּי <small>(שופטים ו, כה)</small>. וְהֻצַּב גֻּלְּתָה<b> הֹעֲלָתָה</b> <small>(נחום ב, ח)</small>, פירוש העלתה על המרכבה להוליכה בשביה. <b>והשם</b> <b>וּמַעֲלוֹת</b> רוּחֲכֶם <small>(יחזקאל יא, ה)</small>, המחשבות העולות על רוחכם ופירוש ידעתיה על כל אחת מהמעלות. ומזה הענין עליה וַיָּסַר אֶל <b>הָעֲלִיָּה</b> <small>(מלכים ב' ד, יא)</small>, <b>עֲלִיַּת</b> קִיר <small>(שם ד, י)</small>, הַמְקָרֶה בַמַּיִם <b>עֲלִיּוֹתָיו</b> <small>(תהלים קד, ג)</small>, לפי שהם על הבית ואדם עולה להן. וכן וְלֹא תַעֲלֶה <b>בְמַעֲלֹת</b> <small>(שמות כ, כג)</small>, במדרגות לפי שאדם עולה בהם. וכן <b>וּמַעֲלֹתֵהוּ</b> פְּנוֹת קָדִים <small>(יחזקאל מג, יז)</small>. ובא עם כנוי ה<b>ה"א</b> וה<b>ו"ו</b> כמשפט שלא כמנהג. צֵל<b> הַמַּעֲלוֹת</b> <small>(ישעיה לח, ח)</small>, תרגום יונתן <b>טוּל אֶבֶן שְׁעַיָא</b> והוא שאמרו במשנה <small>(כלים פרק שנים עשר משנה ד. דף כא ע"א)</small> אבן השעות, והיא שמסמנין בה לדעת שעות היום.<b> והשם</b> עוד דֶּרֶךְ <b>מַעֲלֵה</b> בֵית חוֹרֹן <small>(יהושע י, י)</small>, <b>בְּמַעֲלֵה</b> הָעִיר <small>(שמואל א' ט, יא)</small>. <b>בְּמַעֲלֵה</b> קִבְרֵי בְנֵי דָוִיד <small>(דברי הימים ב' לב, לג)</small>, רוצה לומר עם הטובים שבמלכים. וּשְׁמֹנֶה <b>מַעֲלוֹת</b> מַעֲלָו [<b>מַעֲלָיו</b>] <small>(יחזקאל מ, לד)</small>, בפלס <b>מַעֲשָֹיו</b>. ומשקל אחר <b>וְעֹלָתוֹ</b> אֲשֶׁר יַעֲלֶה בֵּית י"י <small>(מלכים א' י, ה)</small>, ועלייתו. והקבוץ וּמַעֲלוֹת שִׁבְעָה עֹלוֹתָו [<b>עֹלוֹתָיו</b>] <small>(יחזקאל מ, כו)</small>. ומשקל אחר וְאֶל הַכָּתֵף מִחוּצָה <b>לָעוֹלֶה</b> <small>(יחזקאל מ, מ)</small>, בסגול בשקל <b>יוֹרֶה ומלקוש</b> ופירוש כמו מעלה מדרגה. ומשקל אחר מעל<b> וּמִמַּעַל</b> לָרָקִיעַ <small>(שם א, כה)</small>, שְׂרָפִים עֹמְדִים <b>מִמַּעַל</b> לוֹ <small>(ישעיה ו, ב)</small>. וב<b>ה"א</b> הנקבה עַל הָאָרֹן <b>מִלְמָעְלָה</b> <small>(שמות כה, כא)</small>. או ה<b>ה"א</b> נוספת. <b>וַיַּעֲלוּ</b> אֹתָם עֵמֶק עָכוֹר <small>(יהושע ז, כד)</small>, מה שאמר ויעלו לא אמר לענין העמק כי היה לו לומר <b>וַיּוֹרִידוּ</b> אותם עמק עכור, אבל ידמה כי בין יריחו ובין עמק עכור היה הר או גבעה ואמר לשון עלייה כנגד אותו ההר או הגבעה כי כי הנסיעה מיריחו היתה עלייה אף על פי שהלכו לעמק עכור. וכן <b>וְיָרַדְתִּי</b> עַל הֶהָרִים <small>(שופטים יא, לז)</small> לפי שהיתה המצפה גבוהה על ההרים אמר ירידה אף על פי שההליכה על ההרים עלייה. וכן וַיַגִּדוּ לְדָוִד <b>וַיֵּרֶד</b> הַסֶּלַע <small>(שמואל א' כג, כה)</small>. וענין אחר קרוב לזה <b>כַּעֲלוֹת</b> גָּדִישׁ <small>(איוב ה, כו)</small>. יְצוּעִי <b>עָלָה</b> <small>(בראשית מט, ד)</small>, פירוש מהיום שחללת נפסק יצועי. שֻׁדַּד מוֹאָב וְעָרֶיהָ <b>עָלָה</b> <small>(ירמיה מח, טו)</small>,<b> וַתַּעַל</b> שִׁכְבַת הַטָּל <small>(שמות טז, יד)</small>. ויש מפרשים מהענין הזה <b>וְעָלְתָה</b> יָדוֹ עַל יַד רֵעֵהוּ <small>(זכריה יד, יג)</small>, תכרת ותפסק, וכן תרגום יונתן <b>וְתִתְּלַשׁ יְדֵיהּ</b>, כלומר כשיחזיק איש ביד רעהו תפסק ידו כמו שאמר <b>הָמֵק</b> בְּשָׂרוֹ <small>(זכריה יד, יב)</small>. <b>והפעל הכבד</b> [הִפְעִיל] אַל <b>תַּעֲלֵנִי</b> בַּחֲצִי יָמָי <small>(תהלים קב, כה)</small>, וְאָנֹכִי <b>אַעַלְךָ</b> גַם עָלֹה <small>(בראשית מו, ד)</small>, כולם ענין הכריתה וההפסק. וכתב אדוני אבי ז"ל מזה והצב גלתה <b>הֹעֲלָתָה</b>. ויש שפירשו מזה וְהַבַּיִת הַזֶּה יִהְיֶה <b>עֶלְיוֹן</b> <small>(מלכים א' ט, ח)</small>, לשון כריתה והשחתה ואין צורך להוציאו מהענין הראשון, ופירושו והבית היה שהוא עתה עליון, כשיחטאו כל עובר עליו ישום וישרוק. וכן תרגם יונתן <b>דַהֲוָה עִילָאֵי יְהֵי חֲרִיב</b>. וכן אמר בדברי הימים <small>(ב' ז, כא)</small> וְהַבַּיִת הַזֶּה אֲשֶׁר הָיָה<b> עֶלְיוֹן</b> לְכָל עֹבֵר עָלָיו יִשֹּׁם. ויתכן לפרש <b>אַעַלְךָ גם עֹלָה</b> לשון עלייה ממש רמז לקבורה שיקבר בארץ כנען. או רמז לבניו שיעלו ממצרים. וכן יתכן לפרש <b>יְצוּעִי עָלָה</b>. ויהיה דבק עלה לפחז כמים, אותו זרם כמים עלה וגבר עליך וכמוהו הִנֵּה מַיִם <b>עֹלִים</b> <small>(ירמיה מז, ב)</small>, מתגברים. וכן <b>וַתַּעֲלֶה</b> הַמִּלְחָמָה <small>(מלכים א' כב, לה)</small>, היתה הולכה ומתגברת. וכדומה לענין זה אמרו רבותינו ז"ל <small>(ברכות לא ע"א)</small> מקצר ועולה, פירוש הולך וגומר בכל כחו תפלתו. וענין אחר וְאֶת הַמַּיִם אֲשֶׁר <b>בַּתְּעָלָה</b> לִחֵכָה <small>(מלכים א' יח, לח)</small>, וַאֲשֶׁר עָשָׂה אֶת הַבְּרֵכָה וְאֶת <b>הַתְּעָלָה</b> <small>(מלכים ב' כ, כ)</small>, אֶל קְצֵה <b>תְּעָלַת</b> הַבְּרֵכָה <small>(ישעיה ז, ג)</small>. והקבוץ וְאֶת <b>תְּעָלֹתֶיהָ</b> שִׁלְחָה <small>(יחזקאל לא, ד)</small>, היא אמת המים. וענין אחר לַשָּׁוְא הִרְבֵּיתי [הִרְבֵּית] רְפֻאֹות <b>תְּעָלָה</b> אֵין לָךְ <small>(ירמיה מו, יא)</small>, הִנְנִי <b>מַעֲלֶה</b> לָּהּ אֲרֻכָה <small>(שם לג, ו)</small>, מַדּוּעַ לֹא <b>עָלְתָה</b> אֲרֻכַת בַּת עַמִּי <small>(שם ח, כב)</small>. וקרוב הוא לענין הראשון. ומהענין הראשון עוד בְּתוֹךְ הָרִיפוֹת <b>בַּעֱלִי</b> <small>(משלי כז, כב)</small>, והוא יד המכתש הנקרא בלשון רבותינו בוכנא <small>(ביצה יד ע"א)</small>, ונקרא כן לפי שמעלין אותו כשכותשין בו. ואמרו <small>(שם פרק ראשון משנה ה. דף יא ע"א)</small> אין נוטלין את העלי לקצב עליו בשר, רוצה לומר על הבוכנה הגדולה שכותשין בה הריפות וכיוצא בדבר שמלאכתן מרובה, לפיכך אין ראוי לטלטלו ביום טוב. ויש מפרשים מזה<b> וְהַעֲלוֹת</b> וְכַפּוֹת <small>(דברי הימים ב' כד, יד)</small>, ולפי דעתי שהוא כלי קטן ששואבין בו היין ודומה לו בדברי רבותינו ז"ל <small>(עירובין נג ע"ב)</small> עלת נקפת בכד. וכן אמרו <small>(בבא בתרא קלג ע"ב)</small> בתליסר עילתא דדינרי, ופירשו בו כלי קטן ששואבין בו היין. ויש מלה בזה השרש והוא מענין הראשון נשתמשו בו הרבה <b>עֲלֵי</b> עָשׂוֹר <b>וַעֲלֵי</b> נָבֶל <small>(תהלים צב, ד)</small>. ומבלי <b>יו"ד</b> הרבים <b>עַל</b> פְּנֵי הַמָּיִם <small>(בראשית א, ב)</small>, <b>עַל</b> מֶה תֻכּוּ <small>(ישעיה א, ה)</small>, <b>וְעַל</b> הִשָּׁנוֹת הַחֲלוֹם <small>(בראשית מא, לב)</small>. ויכנס עליו <b>כ"ף</b> הדמיון <b>כְּעַל</b> גְּמֻלוֹת<b> כְּעַל</b> יְשַׁלֵּם <small>(ישעיה נט, יח)</small>, <b>כְּעַל</b> כֹּל אֲשֶׁר גְּמָלָנוּ י"י <small>(ישעיה סג, ז)</small>. ויבא בענין עם וַיָּבֹאוּ הָאֲנָשִׁים <b>עַל</b> הַנָּשִׁים <small>(שמות לה, כב)</small>, פירוש עם הנשים. נָחָה אֲרָם <b>עַל</b> אֶפְרָיִם <small>(ישעיה ז, ב)</small>, עם אפרים. וְעַיִשׁ <b>עַל</b> בָּנֶיהָ תַנְחֵם <small>(איוב לח, לב)</small>, עם בניה. וְלֹא שָׁתָם <b>עַל</b> צֹאן לָבָן <small>(בראשית ל, מ)</small>, עם צאן לבן. וְעָשִׂיתָ חֶסֶד <b>עַל</b> עַבְדֶּךָ <small>(שמואל א' כ, ח)</small>, עם עבדך. <b>וְעָלָיו</b> מַטֵּה מְנַשֶּׁה <small>(במדבר ב, כ)</small>, כלומר עמו ברגלו ונגרר וסמוך אליו. וכן וְהוּא עֹמֵד <b>עֲלֵיהֶם</b> תַּחַת הָעֵץ <small>(בראשית יח, ח)</small>, שְׂרָפִים עֹמְדִים <b>מִמַּעַל</b> לוֹ <small>(ישעיה ו, ב)</small>, סמוך לו. וכן וְזָבַחְתָּ <b>עָלָיו</b> אֶת עֹלֹתֶיךָ וְאֶת שְׁלָמֶיךָ <small>(שמות כ, כא)</small>, סמוך לו כי על המזבח לא היה זובח. וְסַכֹּתָ <b>עַל</b> הָאָרֹן אֶת הַפָּרֹכֶת <small>(שמות מ, ג)</small>, וַיָּסֶךְ <b>עַל</b> אֲרוֹן הָעֵדוּת <small>(שם מ, כא)</small>, סמוך לו ב' הפרוכת לא היתה על הארון אלא מסך בינו ובין אהל מועד. חֹנִים <b>עַל</b> הַיָּם <small>(שם יד, ט)</small>, סמוך לים. וְנָתַתָּ <b>עַל</b> הַמַּעֲרֶכֶת לְבֹנָה זַכָּה <small>(ויקרא כד, ז)</small>, סמוך למערכת. ויבא כמו עד והוּא יְנַהֲגֵנוּ <b>עַל</b> מוּת <small>(תהלים מח, טו)</small>, כלומר ערמותינו. וכן <b>עַל</b> הַמַּעְבְּרוֹת <small>(יהושע ב, ז)</small>. וכמו אל וְהִיא <b>עָלְתָה</b> עֲלֵיהֶם <small>(יהושע ב, ח)</small>, כמו אליהם. וַיֵּלֶךְ אֶלְקָנָה הָרָמָתָה <b>עַל</b> בֵּיתוֹ <small>(שמואל א' ב, יא)</small>, כמו <b>אֶל</b> ביתו. וַיֹּאמֶר חִלְקִיָּהוּ הַכֹּהֵן הַגָּדוֹל <b>עַל</b> שָׁפָן הַסֹּפֵר <small>(מלכים ב' כב, ח)</small>, כמו <b>אֶל</b> שפן. וַתִּתְפַּלֵּל<b> עַל</b> י"י <small>(שמואל א' א, י)</small>, כמו <b>אֶל</b> י"י, וְנִתַּן הַסֵּפֶר <b>עַל</b> אֲשֶׁר לֹא יָדַע סֵפֶר <small>(ישעיה כט, יב)</small>, כמו<b> אֶל</b> אשר לא ידע ספר. וְדִבַּרְתִּי <b>עַל</b> הַנְּבִיאִים <small>(הושע יב, א)</small> כמו <b>אֶל</b> הנביאים, כִּי יִסְכֹּן<b> עָלֵימוֹ</b> <small>(איוב כב, ב)</small>, כמו אלימו. וְעַתָּה אֱמָר נָא אֶל אִישׁ יְהוּדָה <b>וְעַל</b> יוֹשְׁבֵי יְרוּשָׁלַם <small>(ירמיה יח, יא)</small>, כמו <b>אֶל</b> יושבי ירושלים. אִישׁ <b>עַל</b> רֵעֵהוּ וְאִישׁ אֶל אָחִיו <small>(ירמיה כג, לה)</small>, כמו <b>אֶל</b>. ויבא במקום <b>בי"ת</b> השׁמושׁ <b>וְעַל</b> חַרְבְּךָ <small>(בראשית כז, מ)</small>, כמו ובחרבך. הִמָּלֵט <b>עַל</b> נַפְשֶׁךָ <small>(בראשית יט, יז)</small>, כמו בנפשך. וְנָתַתָּ אוֹתָם <b>עַל</b> סַל אֶחָד <small>(שמות כט, ג)</small>, כמו בסל אחד. כָּל יְמֵי חַיֵּינוּ <b>עַל</b> בֵּית י"י <small>(ישעיה לח, כ)</small>, כמו בבית י"י. תְּפַתַּח אֶת שְׁתֵּי הָאֲבָנִים <b>עַל</b> שְׁמֹת בְּנֵי יִשְׂרָאֵל <small>(שמות כה, יא)</small> בשמות. וְעַל <b>יָדוֹ</b> הֶחֱזִיק <small>(נחמיה ג, י)</small>, בידו כלומר במצותו וברשותו והדומים לו רבים סמוך על למלת <b>יַד</b> על זה הדרך. יָשׁוּבוּ לֹא <b>עָל</b> <small>(הושע ז, טז)</small>, חסר, פירוש <b>יָשׁוּבוּ לֹא עָל</b> צורך ולא על דבר. ויש מפרשים שהוא תאר לפי שהיא קמוץ כמו וּנְאֻם הַגֶּבֶר הֻקַם <b>עָל</b> <small>(שמואל ב' כג, א)</small>, כלומר עליון. וכן וְאֶל <b>עַל</b> יִקְרָאֻהוּ <small>(הושע יא, ז)</small>, <b>תאר</b> ואף על פי שהוא פתוח. אֶת הַשּׁוֹק<b> וְהֶעָלֶיהָ</b> <small>(שמואל א' ט, כד)</small>, פירושו ואשר עליה והוא הירך שהוא על השוק. וכן תרגם יונתן <b>וְיַרְכֵיהּ</b>. וְהִנֵּה <b>עֲלֵה</b> זַיִת טָרָף בְּפִיהָ <small>(בראשית ח, יא)</small>. וַיִּתְפְּרוּ <b>עֲלֵה</b> תְאֵנָה <small>(בראשית ג, ז)</small>, ידוע. וְהָבִיאוּ <b>עֲלֵי</b> זַיִת <b>וַעֲלֵי</b> עֵץ שֶׁמֶן <b>וַעֲלֵי</b> הֲדַס<b> וַעֲלֵי</b> תְמָרִים <b>וַעֲלֵי</b> עֵץ עָבֹת <small>(נחמיה ח, טו)</small>, רוצה לומר על הענפים עם העלים. כְּאֵלָה נֹבֶלֶת <b>עָלֶהָ</b> <small>(ישעיה א, ל)</small>, חסר <b>יו"ד</b>. ופירשו מזה <b>וּמֵעָלָיו</b> אִישׁ טוֹב <small>(משלי יד, יד)</small>. ואדוני אבי ז"ל פירש הִצִּית אֵשׁ <b>עָלֶיהָ</b> <small>(ירמיה יא, טז)</small>, כלומר בעליה. ודונ"ש פירש מזה פֶּן יִפְקֹד <b>עָלֶיהָ</b> <small>(ישעיה כז, ג)</small>, פן יחסר אפילו העלה כל שכן הפרי.
<h3>עלז</h3>
<b>יַעֲלֹז</b> שָׂדַי וְכָל אֲשֶׁר בּוֹ <small>(תהלים צו, יב)</small>,<b> יַעְלְזוּ</b> חֲסִידִים בְּכָבוֹד <small>(תהלים קמט, ה)</small>, שִׂמְחִי <b>וְעָלְזִי</b> בְּכָל לֵב <small>(צפניה ג, יד)</small>, בקמץ חטף. <b>וְעִלְזוּ</b> לְפָנָיו <small>(תהלים סח, ה)</small>, בחירק. פֶּן <b>תַּעֲלֹזְנָה</b> בְּנוֹת הָעֲרֵלִים <small>(שמואל ב' א, כ)</small>, כִּי רָעָתֵכִי אָז<b> תַּעֲלֹזִי</b> <small>(ירמיה יא, טו)</small>, פירוש כשתעשי רעות או תעלוזי. <b>והתאר</b> וְיָרַד הֲדָרָהּ וַהֲמוֹנָהּ וּשְׁאוֹנָהּ<b> וְעָלֵז</b> בָּהּ <small>(ישעיה ה, יד)</small>, פירוש וכל <b>עָלֵז</b> ושמח שיש בה ירד לשאול. ועל הדרך הזה תרגם יונתן <b>וְדִתְקוֹף בְּהוֹן</b>. ויש מפרשים <b>וְעָלֵז</b> בה האויב. ובדגש במשקל אחר <b>עַלִּיזֵי</b> גַּאֲוָתֵךְ <small>(צפניה ג, יא)</small>, שְׁאוֹן <b>עַלִּיזִים</b> <small>(ישעיה כד, ח)</small>, קִרְיָה <b>עַלִּיזָה</b> <small>(ישעיה כב, ב)</small>, הכל ענין השמחה והגילה. וְהִשְׁכַּרְתִּים לְמַעַן <b>יַעֲלֹזוּ</b> <small>(ירמיה נא, לט)</small>, הוציאו רבי יונה לענין אחר ענין הרעדה. ואין צורך כי השכור ירבה לשמוח ולשחוק ולהשתגע. ויש מפרשים כמו כן מענין הרעדה <b>וְעָלֵז</b> בה כי אומר בערבי על"ז <b>א"ל מו"ת</b>. וכתב רבי יונה כי היא רעדה שאוחות המשקיף על המת ואוחות החולה גם כן בעבור חלישת כחו, וכן אוחות השכור בעבור חלישת גידיו כמו שאמר נוֹעַ תָּנוּעַ אֶרֶץ כַּשִּׁכּוֹר <small>(ישעיה כד, כ)</small>, ואפשר כי אותה הרעדה היא כדרך השהוק. וכן כתב רבי אברהם אבן עזרא בשם רבי יונה כי הוא כדרך השחוק שיארע לקצת המתים בעה המות. וכזה כתב רבי יונה <b>כִּי רָעָתֵכִי אָז תַּעֲלֹזִי</b> ופירושו מפני רעתכי שעשית מאז תעלוי עתה. וכן פירש מזה <b>קִרְיָה עַלִּיזָה</b>, כמו שאמר חֲלָלַיִךְ לֹא חַלְלֵי חֶרֶב <small>(ישעיה כב, ב)</small>.
<h3>עלט</h3>
<b>וַעֲלָטָה</b> הָיָה <small>(בראשית טו, יז)</small>, <b>בָּעֲלָטָה</b> תוֹצִיא <small>(יחזקאל יב, ו)</small>, הוא חשך אפלה.
<h3>עלם</h3>
<b>וְנֶעְלַם</b> דָּבָר <small>(ויקרא ד, יג)</small>, <b>וְנֶעֶלְמָה</b> מֵעֵינֵי כָל חָי <small>(איוב כח, כא)</small>, תְּהִי <b>נַעֲלָמָה</b> <small>(נחום ג, יא)</small>, כלומר כאילו לא היית על דרך וְשָׁתוּ וְלָעוּ וְהָיוּ כְּלוֹא הָיוּ <small>(עבדיה א, טז)</small>. וְעִם <b>נַעֲלָמִים</b> לֹא אָבוֹא <small>(תהלים כו, ד)</small>, אנשים חוטאים בסחר. <b>וההתפעל</b> עָלֵימוֹ<b> יִתְעַלֶּם</b> שָׁלֶג <small>(איוב ו, טז)</small> ועוד אפרשנו בשרש <b>קָדַר</b>. <b>וְהִתְעַלַּמְתָּ</b> מֵהֶם <small>(דברים כב, א)</small>. <b>והפעל הכבד</b> [הִפְעִיל] וְאִם <b>הַעְלֵם יַעְלִימוּ</b> עַם הָאָרֶץ <small>(ויקרא כ, ד)</small>, וַי"י <b>הֶעְלִים</b> מִמֶּנִּי <small>(מלכים ב' ד, כז)</small>. <b>וְאַעְלִים</b> עֵינַי בּוֹ <small>(שמואל א' יב, ג)</small> כלומר ממנו, פירוש אם לקחתי כופר והייתי מעלים עיני מן הדין שלא הייתי דן אותו כהוגן. או פירושו ואעלים עיני בנותן הכופר כלומר שכסיתו והתעלמתי עיני עליו ולא גליתי את פשעו. ואדוני אבי ז"ל פירשו אם אבוש לאמר לפני אותו שלקחתי הכופר ממנו אעלים עיני שלא אביט בו. אַל <b>תַּעְלֵם</b> אָזְנְךָ <small>(איכה ג, נו)</small>. <b>והשם</b> <b>עֲלֻמֵנוּ</b> לִמְאוֹר פָּנֶיךָ <small>(תהלים צ, ח)</small>, רוצה לומר שגיאותינו כי השגיאות נעלמות מן האדם. ובתוספת ה<b>תי"ו</b> וב<b>ה"א</b> הנקבה<b> וְתַעֲלֻמָהּ</b> יֹצִא אוֹר <small>(איוב כח, יא)</small>, ואף על פי שה<b>ה"א</b> מפיק איננה <b>ה"א</b> הכינוי וכמוהו וְגֻלָּהּ עַל רֹאשָׁהּ <small>(זכריה ד, ב)</small>, כְּבִכּוּרָהּ בְּטֶרֶם קַיִץ <small>(ישעיה כח, ד)</small>. והקבוץ <b>תַּעֲלֻמוֹת</b> לֵב <small>(תהלים מד, כב)</small>, כלם ענין הסתר והמצפון. ומזה עַל <b>עֲלָמוֹת</b> שִׁיר <small>(תהלים מו, א)</small>, על נסתר השיר ותעלומיו. ויש מפרשים עוד מזה והוּא יְנַהֲגֵנוּ עַל מוּת <small>(תהלים מח, טו)</small>, על דרך כִּי יִצְפְּנֵנִי בְּסֻכֹּה בְּיוֹם רָעָה יַסְתִּרֵנִי בְּסֵתֶר אָהֳלוֹ <small>(תהלים כז, ה)</small>, תִּצְפְּנֵם בְּסֻכָּה מֵרִיב לְשֹׁנוֹת <small>(תהלים לא, כא)</small>, אבל במסורת אומר כי הם שתי מלות. וכן נמצא בספרים מדוייקים <b>עַל מוּת</b> שתי מלות ופירושו <b>עַד מָוֶת</b> כלומר ינהגנו עד מותינו. בֶּן מִי זֶה <b>הָעָלֶם</b> <small>(שמואל א' יז, נו)</small>, בשש נקודות והוא הנער. ופירוש <b>בֶּן מִי זֶה הָעָלֶם</b> לא היה שואל בן מי היה, כי כבר שלח אליו שישלחהו אליו לנגן לפניו אבל בשובו מהכות את הפלשתי וראה את גבורתו שאל בן מי הוא, כלומר אם היה בן גבור, ולזה ענה אבנר חי נפשך המלך אם ידעתי כי האיש בימי שאול זקן בא באנשים, וכששאל שאול את דוד בֶּן מִי אַתָּה <b>הַנָּעַר</b> <small>(שמואל א' יז, נח)</small>, הבין דוד כי היה שואל אותו לדעת אם היה אביו גבור וענהו בן עבדך ישי בית הלחמי כלומר מבית לחם הוא ואיש מלחמה היה ומפורסם וידוע היה כגבורה לכך היו קוריו אותו בית הלחמי, כי המלה יש בה טעם שני הענינים. וְהָיָה <b>הָעַלְמָה</b> הַיֹּצֵאת לִשְׁאֹב <small>(בראשית כד, מג)</small>, הנערה. ויתכן לקרוא <b>עַלְמָה</b> לבתולה ולבעולה כמו <b>נערה</b>. הִנֵּה <b>הָעַלְמָה</b> הָרָה <small>(ישעיה ז, יד)</small>, בעולה היתה והיא אשת הנביא, או אשת אחו, אבל עמנואל אינו חזקיהו בראיות ברורה. וכן וְדֶרֶךְ גֶּבֶר <b>בְּעַלְמָה</b> <small>(משלי ל, יט)</small>, לא יתכן לפרש בתולה כי אמר אחריו כן דרך אִשָּׁה מְנָאפֶת אכלה ומחתה פיה ואמרה לא פעלתי און. ואמר בתחלה <small>(משלי ל, יח)</small> שלשה המה נפלאו ממני וגו' כלומר דברים שהם נעלמים שלא יכירם אדם, דרך נשר בשמים לא יכיר אדם דרך שפורח באויר, וכן דרך נחש עלי צור, וכן דרך גבר בעלמה שאינה נכרת הבעילה, אבל בבתולה נכר המעשה בלי ספק. ועוד הביא אדוני אבי ז"ל ראיות במלה הזאת בספר הברית שחבר להשיב ואמר כי אם היה לשון עלמה בתולה לא יאמר ממנו לזכר <b>עֶלֶם</b> כמו שלא יאמר מבתולה לזכר <b>בְּתוּל</b>. והקבוץ [בלשון נקבות] בְּתוֹךְ <b>עֲלָמוֹת</b> תּוֹפֵפוֹת <small>(תהלים סח, כו)</small>. ויש מפרשים מזה ינהגנו על מות, וחסר <b>כ"ף</b> הדמיון ינהגנו כעלמות כימי הנעורים שהוציאנו ונהגנו ממצרים. ואף על פי שהיא שתי מלות כמו שכתבנו יתכן בה פירוש מלה אחת כמו עֶגְלָה<b> יְפֵה פִיָּה</b> <small>(ירמיה מו, כ)</small>, הַבּוּז <b>לִגְאֵיוֹנִים</b> <small>(תהלים קכג, ד)</small>, <b>פְּקַח קוֹחַ</b> <small>(ישעיה סא, א)</small>, שהם שתי מלות וענינם מלה אחת. הִקְצַרְתָּ יְמֵי <b>עֲלוּמָיו</b> <small>(תהלים פט, מו)</small>, ימי נעוריו. וכן יָשׁוּב לִימֵי <b>עֲלוּמָיו</b> <small>(איוב לג, כה)</small>, עַצְמוֹתָיו מָלְאוּ עֲלוּמָו [<b>עֲלוּמָיו</b>] <small>(איוב כ, יא)</small>, פירוש חטאת עלומיו, כִּי בֹשֶׁת <b>עֲלוּמַיִךְ</b> תִּשְׁכָּחִי <small>(ישעיה נד, ד)</small>, ויש מפרשים מזה <b>וְעִם נַעֲלָמִים לֹא אָבוֹא</b>, כלומר שעושה מעשה נערים. <b>לְעֹלָם</b> וָעֶד <small>(שמות טו, יח)</small>, תְּשׁוּעַת <b>עוֹלָמִים</b> <small>(ישעיה מה, יז)</small>, העולם הזה והעולם הבא. וכן צוּר <b>עוֹלָמִים</b> <small>(ישעיה כו, ד)</small>, אָגוּרָה בְאָהָלְךָ <b>עוֹלָמִים</b> <small>(תהלים סא, ה)</small>, או פירושו זמנים ארוכים כי כן בא על ימים רבים קצת העולם הארוך. וַעֲבָדוֹ<b> לְעֹלָם</b> <small>(שמות כא, ו)</small>, רוצה לומר כל הימים עד היובל. אַל תַּסֵּג גְּבוּל <b>עוֹלָם</b> <small>(משלי כב, כח)</small>, כִּי <b>מֵעוֹלָם</b> שָׁבַרְתִּי עֻלֵּךְ <small>(ירמיה ב, כ)</small>, מזמן רב. <b>לְעוֹלָם</b> לֹא אֶשְׁכַּח פִּקּוּדֶיךָ <small>(תהלים קיט, צג)</small>, והדומים לו רוצה לומר כל ימי חיי. כִּי אָמַרְתִּי <b>עוֹלָם</b> חֶסֶד יִבָּנֶה <small>(תהלים פט, ג)</small>, פירוש אמרתי בלבי שחסדך עם דור יבנה לעולם ותהיה עומדת אמונתך עמו כמו שהשמים עומדים. ובא במשקל אחר אָשִׂים אֶת שְׁמִי <b>לְעֵילוֹם</b> <small>(דברי הימים ב' לג, ז)</small>. ויש מפרשים כי נקרא עילום מענין <b>עֶלֶם</b> שהוא שם הנער, כי לא השיגנו הרס והשחתה כמו לבן אדם בימי זקנה כי הוא כמו העולם כל ימי התמדתו. ויש מפרשים אוהו מלשון <b>וְנֶעְלַם</b> דָּבָר <small>(ויקרא ד, יג)</small>, וזה לרוב סתריו ועומק עניניו לדעת אותם.
<h3>עלס</h3>
כְּחֵיל תְּמוּרָתוֹ וְלֹא <b>יַעֲלֹס</b> <small>(איוב כ, יח)</small>. <b>והנפעל</b> כְּנַף רְנָנִים <b>נֶעֱלָסָה</b> <small>(איוב לט, יג)</small>. <b>וההתפעל נִתְעַלְּסָה</b> בָּאֳהָבִים <small>(משלי ז, יח)</small>, ענין שמחה וגילה.
<h3>עלף</h3>
בָּנַיִךְ <b>עֻלְּפוּ</b> שָׁכְבוּ <small>(ישעיה נא, כ)</small>. עָלָיו <b>עֻלְפֶּה</b> <small>(יחזקאל לא, טו)</small>, ומזה הבנין בתוספת <b>ה"א</b> כמו <b>צִחֵה</b> צָמָא <small>(ישעיה ה, יג)</small>, <b>אִשֶּׁה</b> לַי"י <small>(במדבר כח, ו)</small>. <b>וההתפעל</b> וַתַּךְ הַשֶּׁמֶשׁ עַל רֹאשׁ יוֹנָה <b>וַיִּתְעַלָּף</b> <small>(יונה ד, ח)</small>, <b>תִּתְעַלַּפְנָה</b> הַבְּתוּלֹת הַיָּפוֹת <small>(עמוס ח, יג)</small>. ענין הכל העייפות ורוב היגיעה בנפש והבהלה עד שלא יוכל אדם לעמד על עצמו [רגליו] וכמעט תצא רוחו. וכן בדברי רבותינו ז"ל <small>(חולין ט ע"ב)</small> גזירה שמא יתעלפה. ופירוש וכל עצי השדה <b>עָלָיו עֻלְפֶּה</b>, לרוב התאבלותם עליו עד שלא יוכלו לעמד על עצמם כמו שאמר וָאַקְדִּר עָלָיו לְבָנוֹן <small>(שם)</small>. <b>מְעֻלֶּפֶת</b> סַפִּירִים <small>(שיר השירים ה, יד)</small>, וַתְּכַס בַּצָּעִיף <b>וַתִּתְעַלָּף</b> <small>(בראשית לח, יד)</small>, ענין העטוף והכסוי.
<h3>עלץ</h3>
<b>עָלַץ</b> לִבִּי בַּי"י <small>(שמואל א' ב, א)</small>, <b>יַעֲלֹץ</b> הַשָּׂדֶה <small>(דברי הימים א' טז, לב)</small>, <b>בַּעֲלֹץ</b> צַדִּיקִים רַבָּה תִפְאָרֶת <small>(משלי כח, יב)</small>. <b>והשם</b> עליצות <b>עֲלִיצֻתָם</b> כְּמוֹ לֶאֱכֹל עָנִי בַּמִּסְתָּר <small>(חבקוק ג, יד)</small>, ענין שמחה וגילה ואלו שלשה שרשים ב<b>זי"ן</b> וב<b>סמ"ך</b> וב<b>צד"י</b> נשתוים.
<h3>עלק</h3>
<b>לַעֲלוּקָה</b> שְׁתֵּי בָנוֹת <small>(משלי ל, כג)</small>, פירש בו רבינו סעדיה ענין העדר כלומר ההעדר בבעלי חיים הוא על שני פנים האחד העדר ההוים במותם וזהו <b>שְׁאוֹל</b> שאמר <small>(משלי ל, טז)</small> והשני העדר שלא יהיו וזהו <b>עֹצֶר רָחַם</b> <small>(שם)</small>. וכן בצמחים ארץ לא שבעה מים <small>(שם)</small> ולא הוציא הצמחים, והשני כלוח הצמחים אחר היותם וזהו שאמר <small>(שם)</small> ואש לא אמרה הון. ועקר המילה הזאת נראה בעיני שהיא המלה בעצמה הנזכרת בדברי רבותינו ז"ל מפני סכנת עלוקה <small>(עבודה זרה יב ע"ב)</small> והיא התולעת הגדלה בנהרות ונתפשת ברגלי האדם וברגלי הבהמה בעברם בנהרות ושואבת דמם עד שתמלא ותנפח ונופלת. והמשיל זה הענין הנזכר בפסוק לעלוקה שהיא אינה אומרת די בשתית הדם, וכן לעז המתרגם לערלים <b>אורני"י</b>.
<h3>עם</h3>
המלה הזאת ענין חבור ודבוק. ויש מפרשים מענין המלה הזאת לֹא <b>עֲמָמֻהוּ</b> <small>(יחזקאל לא, ח)</small>, כלומר לא היו עמו ולא נתחברו אצלו בגדלו וביופיו. ויתכן ששרש המלה <b>עָמַם</b> ויהיה ממנו <b>עָם</b>. <b>הָעָם</b> הַזֶּה <small>(דברים לא, ז)</small>, לפי שאסיפת האנשים וחבורם זה עם זה יקרא <b>עַם</b> לפיכך נדגש בחבורו עם הכנוים יִהְיֶה י"י אֱלֹהֶיךָ <b>עִמָּךְ</b> <small>(יהושע א, יז)</small>, וְהָעָם אֲשֶׁר <b>עִמּוֹ</b> <small>(שמואל א' יד, ב)</small>, הדגש לחסרון אות הכפל. ומלת וְשָׁם יְדַבֵּר <b>עִמָּנוּ</b> <small>(הושע יב, ה)</small>, אמר רבי אדונים וכן אמר רבי יונה שהוא כמו <b>עִמּוֹ</b>. והנכון כי הם דברי הנביא עם חבריו כלומר היום ידבר עמנו <b>שָׁם</b> במקום שדבר עמו כלומר כי עוד נשארה למקום מעלה. וּבָא י"י אֱלֹהַי כָּל קְדשִׁים <b>עִמָּךְ</b> <small>(זכריה יד, ה)</small>, אמר רבי אדונים וכן אמר רבי יונה שהוא כמו <b>עִמּוֹ</b>. ולא נמצא זה ההפך. והנכון כי הוא מדבר כנגד ירושלם כי המלאכים יהיו עמה לעזרתה. <b>עִמּוֹ</b> הָראוּבֵנִי וְהַגָּדִי לָקְחוּ נַחֲלָתָם <small>(יהושע יג, ח)</small>, פירושו עם חצי שבט מנשה האחר, ולפי שזכר לתשעת השבטים וחצי שבט מנשה האחד סמך ולא זכר חצי האחר ואמר <b>עִמּוֹ</b> כאילו זכרו. ותבא זאת המלה במקום <b>בי"ת</b> וְיָדַעְתָּ <b>עִם</b> לְבָבֶךָ <small>(דברים ח, ה)</small>, כמו בלבבך. פֶּן יִהְיֶה דָבָר <b>עִם</b> לְבָבְךָ בְלִיַּעַל לֵאמֹר <small>(דברים טו, ט)</small>, בלבבך. אִם הָלַכְתִּי <b>עִם</b> שָׁוְא <small>(איוב לא, ה)</small>, בשוא. תַּחַת הָאֵלָה אֲשֶׁר <b>עִם</b> שְׁכֶם <small>(בראשית לה, ד)</small>, בשכם. וְאָמֻת בְּעִירִי <b>עִם</b> קֶבֶר אָבִי וְאִמִּי <small>(שמואל ב' יט, לח)</small>, בקבר. וַיֵּשֶׁב יִצְחָק <b>עִם</b> בְּאֵר לַחַי רֹאִי <small>(בראשית כה, יא)</small>, בבאר. <b>מֵעִם</b> בִּרְכָּיו <small>(בראשית מח, יב)</small>, וַיָּקָם יְהוֹנָתָן<b> מֵעִם</b> הַשֻּׁלְחָן <small>(שמואל א' כ, לד)</small>, אֲשֶׁר <b>עִם</b> בֵּית אָוֶן <small>(יהושע ז, ב)</small>, פירוש סמוך לבית און. הֵם <b>עִם</b> יְבוּס <small>(שופטים יט, יא)</small>, כמו סמוך ליבוס. הֵמָּה <b>עִם</b> בֵּית מִיכָה <small>(שופטים יח, ג)</small>, סמוך לבית מיכה. ובמקום <b>ו"ו</b> אַדְמוֹנִי <b>עִם</b> יְפֵה עֵינַיִם <small>(שמואל א' טז, יב)</small>, אדמוני ויפה עינים. וכן כָּל מִבְצָרַיִךְ תְּאֵנִים <b>עִם</b> בִּכּוּרִים <small>(נחום ג, יב)</small> תאנים ובכורים. יִירָאוּךָ <b>עִם</b> שָׁמֶשׁ <small>(תהלים עב, ה)</small>, רוצה לומר כל ימי התמדת השמש. ובא במקום את שהוא נופל על הפעול וַיִּשָּׂאֻהוּ מִבֵּית אֲבִינָדָב אֲשֶׁר בַּגִּבְעָה <b>עִם</b> אֲרוֹן הָאֱלֹהִים <small>(שמואל ב' ו, ד)</small>, כמו את ארון האלהים. ונכפל הפעול בזה הפסוק כי בתחלה אמר <b>ויִּשָֹּאֵהוּ</b> ופירש עוד מה נשאו אֶת ארון האלהים. וכן<b> יְבִיאֶהָ אֵת</b> תְּרוּמַת י"י <small>(שמות לה, ה)</small>, וַתִּפְתַּח <b>וַתִּרְאֵהוּ אֶת</b> הַיֶּלֶד <small>(שמות ב, ו)</small>, והדומים להם כמו שכתבנו בחלק הדקדוק. ויש מפרשים וישאהו על הארגז שהשיבו פלשתים לאשם. ואדוני אבי ז"ל פירשו <b>עִם</b> ארון האלהים כי עזא היה הולך עם ארון האלהים וְאַחְיוֹ לפני הארון על כן שלח ידו עזא ומה. והחטא היה בעבור שאחז בארון כי נושאי הארון לא היו אוחזים בו אלא במוטות בכתפם.
<h3>עמם</h3>
אֲרָזִים לֹא <b>עֲמָמֻהוּ</b> <small>(יחזקאל לא, ח)</small>, כָּל סָתוּם לֹא <b>עֲמָמוּךָ</b> <small>(יחזקאל כח, ג)</small>. אֵיכָה<b> יוּעַם</b> זָהָב <small>(איכה ד, א)</small>, ענין הכל ההסתר והכיסוי. ועממוהו הוא פועל עובר רוצה לומר שלא כסוהו ולא הסתירוהו הארזים הגבוהים כי הוא עלה על כלם. ועממוך בודד פירוש עממו עמך כלומר לא נסתרו ולא נעלמו ממך כל סתום שלא ידעתם. ואדוני אבי ז"ל פירש עממוך מן <b>עִם</b> כלומר הדברים לא היו עמך סתומים <b>עַם</b> רַב וְעָצוּם <small>(יואל ב, ב)</small>, ברוב הוא בלשון זכר, ופעמים לשון נקבה מַדּוּעַ שׁוֹבְבָה <b>הָעָם</b> הַזֶּה <small>(ירמיה ח, ב)</small>, וְחָטָאת<b> עַמֶּךָ</b> <small>(שמות ה, טז)</small>, <b>הָעָם</b> אֲשֶׁר בְּקִרְבָּהּ יוֹשֶׁבֶת לָבֶטַח <small>(שופטים יח, ז)</small>, וכן<b> חֲבִי</b> כִמְעַט רֶגַע <small>(ישעיה כו, כ)</small> למי שמפרש אותו לשון צווי. <b>עַמִּים</b> הַר יִקְרָאוּ <small>(דברים לג, יט)</small>, ובתשלום אַחֲרֶיךָ בִנְיָמִין <b>בַּעֲמָמֶיךָ</b> <small>(שופטים ה, יד)</small>, וְאֶת <b>עַמְמֵי</b> הָאָרֶץ <small>(נחמיה ט, כד)</small>. וכמו שנאמר <b>עַם</b> על קבוץ וקהלת האנשים כן יאמר בדברים האחרים כמו שנאמר על הארבה <b>עַם</b> רַב וְעָצוּם כָּמֹהוּ לֹא נִהְיָה מִן הָעוֹלָם <small>(יואל ב, ב)</small>. ועל הנמלים נאמר <b>עַם</b> לֹא עָז <small>(משלי ל, כה)</small>. ונאמר על שפנים <b>עַם</b> לֹא עָצוּם <small>(משלי ל, כו)</small>. וכן פירש אדוני אבי ז"ל <b>עַם</b> זוּ יָצַרְתִּי לִי תְּהִלָּתִי יְסַפֵּרוּ <small>(ישעיה מג, כא)</small>, ועל החיות אמר שאמר בפסוק שלפניו תכבדני חית השדה ואמר <b>עַם</b> זוּ יָצַרְתִּי לִי תְּהִלָּתִי יְסַפֵּרוּ ולא אותי קראת יעקב.
<h3>עמד</h3>
כִּי מִי <b>עָמַד</b> בְּסוֹד י"י <small>(ירמיה כג, יח)</small>, רַגְלִי <b>עָמְדָה</b> בְמִישׁוֹר <small>(תהלים כז, יב)</small>, וְאַתָּה פֹּה <b>עֲמֹד</b> עִמָּדִי <small>(דברים ה, כח)</small>, אִם <b>יַעֲמֹד</b> מֹשֶׁה וּשְׁמוּאֵל לְפָנַי <small>(ירמיה טו, א)</small>, עִמְדוּ עֲמֹדוּ ואין מפנה <small>(נחום ב, ט)</small>. <b>עֲמֹד</b> פֶּתַח הָאֹהֶל <small>(שופטים ד, כ)</small>, <b>מקור</b> כמו וְיָכָלְתָּ <b>עֲמֹד</b> <small>(שמות יח, כג)</small>. בְּיוֹם <b>עֲמָדְךָ</b> מִנֶּגֶד <small>(עבדיה יא)</small>, ה<b>מ"ם</b> מעמדת בגעיא. וַיָּבֹא אֵצֶל <b>עָמְדִי</b> <small>(דניאל ח, יז)</small>, אצלי במקום שאני עומד. וַיַּעֲמִידֵנִי עַל <b>עָמְדִי</b> <small>(דניאל ה, יח)</small>, כמו שהייתי בתחלה עומד. <b>וַיַּעֲמֹד</b> הַשָּׁמֶן <small>(מלכים ב' ד, ו)</small>, נפסק שלא הורק עוד. <b>וַתַּעֲמֹד</b> מִלֶּדֶת <small>(בראשית כט, לה)</small>, פסקה. וְיָרֵחַ <b>עָמָד</b> <small>(יהושע י, יג)</small>, <b>וַיַּעֲמֹד</b> הַשֶּׁמֶשׁ בַּחֲצִי הַשָּׁמַיִם <small>(שם)</small>,<b> וַתַּעֲמֹד</b> מִלְחָמָה <small>(דברי הימים א' כ, ד)</small>, ותתקיים. <b>הֲיַעֲמֹד</b> לִבֵּךְ <small>(יחזקאל כב, יד)</small>, היתקיים ויתחזק. <b>וַיַּעֲמֹד</b> כָּל הָעָם בַּבְּרִית <small>(מלכים ב' כג, ג)</small>, נתחזקו בקבלת הברית לקיימו. לְמַעַן <b>יַעַמְדוּ</b> יָמִים רַבִּים <small>(ירמיה לב, יד)</small>, יתקיימו. בֵּין <b>הָעֹמְדִים</b> הָאֵלֶּה <small>(זכריה ג, ז)</small>, בין הקיימים האלה והוא רמז למלאכים הקיימים לעד. וכן <b>עַמּוּדֵי</b> שָׁמַיִם יְרוֹפָפוּ <small>(איוב כו, יא)</small>, <b>וּלְעַמּוּד</b> בַּרְזֶל <small>(ירמיה א, יח)</small>, וַהֲימִשֵׁנִי [וַהֲמִשֵׁנִי] אֶת <b>הָעַמֻּדִים</b> <small>(שופטים טז, כו)</small>, לפי שהעמודים קיום הבית או אשר הם תחתיהם. ולדמיון העמוד נקרא <b>עַמּוּד</b> הֶעָנָן <small>(שמות יג, כב)</small>, <b>וְעַמּוּד</b> הָאֵשׁ <small>(שם)</small>. <b>והפעל הכבד</b> [הִפְעִיל]<b> וַיַּעֲמִידֵם</b> לָעַד לְעוֹלָם <small>(תהלים קמח, ו)</small>, שהיו קיימים לעד. <b>וְהֶעֱמַדְנוּ</b> עָלֵינוּ מִצְוֹת <small>(נחמיה י, לג)</small>, קיימנו וקבלנו על עצמנו. <b>וּלְהַעֲמִיד</b> אֶת חָרְבֹתָיו <small>(עזרא ט, ט)</small>, <b>וְהַעֲמַדְתָּ</b> לָהֶם כָּל מָתְנָיִם <small>(יחזקאל כט, ז)</small>, כי בהשען האדם הוא כפוף ובהפסק המשענת יעמד מהלכפף. וכן תרגם יונתן<b> וְלָא תְהֵי לְהוֹן לְבֵית סוּמְכְוָן</b>, כלומר תעמידם על מתניהם שלא יסמכו עוד עליך. וכבר פירשנו בו פירוש אחר בשרש <b>מעד</b>. וּמֶלֶךְ יִשְׂרָאֵל הָיָה <b>מַעֲמִיד</b> בַּמֶּרְכָּבָה נֹכַח אֲרָם <small>(דברי הימים ב' יח, לד)</small>, פירוש היה מחזיק עצמו ומתחזק שלא יראוהו ארם נגוע אלא היה מראה עצמו כאילו לא הוכה כדי שלא יתחזקו ארם על ישראל במלחמו. והפעל <b>מָעֳמָד</b> בַּמֶּרְכָּבָה <small>(מלכים א' כב, לה)</small>, וְאֵין <b>מָעֳמָד</b> <small>(תהלים סט, ג)</small>. <b>ושלא נזכר פעלו</b> [הָפְעַל]<b> יָעֳמַד</b> חַי <small>(ויקרא טז, י)</small>. ופירוש לֹא <b>תַעֲמֹד</b> עַל דַּם רֵעֶךָ <small>(ויקרא יט, טז)</small>, רוצה לומר שלא תעמוד לאחור שלא הלך מלהצילתו אם תוכל, כמו שפירשו רבותינו ז"ל <small>(סנהדרין עג ע"א)</small> מניין שאם ראה חברו טובע בנהר או לסטים באים עליו או חיה רעה באה עליו שחייב להצילו? תלמוד לומר <b>לֹא תַעֲמֹד עַל דַּם רֵעֶךָ</b>. ופירוש לִשְׁמֹר אֶת בְּרִיתוֹ <b>לְעָמְדָהּ</b> <small>(יחזקאל יז, יד)</small>, לעמוד בה. <b>והשם</b> מעמד <b>וּמִמַּעֲמָדְךָ</b> יֶהֶרְסֶךָ <small>(ישעיה כב, יט)</small>. יִקַּח מִכֶּם <b>עֶמְדָּתוֹ</b> <small>(מיכה א, יא)</small>, פירש רבי יונה כמו אמדתו מלשון אומד. ויתכן לפרשו מענין עמידה כמשפטו ופירושו ילמד מכם עמידתו, כלומר שלא תצא יושבת צאנן למספד בית האצל שילמד מכם עמידתו כמו שאתם לא יצאתם להספד בגלות אחיכם כן לא יצאו והם בגלותכם. בְּעוֹד שַׁדַּי <b>עִמָּדִי</b> <small>(איוב כט, ד)</small>, וְאַתָּה פֹּה עֲמֹד <b>עִמָּדִי</b> <small>(דברים ה, כח)</small>, וְצוּר יָצוּק<b> עִמָּדִי</b> <small>(איוב כט, ו)</small>, כמו <b>עִמִּי</b>. ואפשר שנגזרה המלה מענין עמידה רוצה לומר עמוד במקום <b>עָמְדִי</b> כלומר במקום שאני בו. ולא מצאנו מלה זו כי אם עם המדבר בעדו.
<h3>עמל</h3>
אֲשֶׁר לֹא <b>עָמַלְתָּ</b> בּוֹ <small>(יונה ד, י)</small>, נֶפֶשׁ <b>עָמֵל</b> עָמְלָה לּוֹ <small>(משלי טז, כו)</small>, שָׁוְא <b>עָמְלוּ</b> בוֹנָיו בּוֹ <small>(תהלים קכז, א)</small>, <b>שֶׁיַּעֲמֹל</b> תַּחַת הַשָּׁמֶשׁ <small>(קהלת א, ג)</small>. <b>והשם</b> <b>עָמָל</b> וָכַעַס <small>(תהלים י, יד)</small>, <b>וַעֲמַל</b> לְאֻמִּים יִירָשׁוּ <small>(תהלים קה, מד)</small>, וְרָהְבָּם <b>עָמָל</b> וָאָוֶן <small>(תהלים צ, י)</small>, <b>עֲמַל</b> הַכְּסִילִים תְּיַגְּעֶנּוּ <small>(קהלת י, טו)</small>, רְאֵה עָנְיִי <b>וַעֲמָלִי</b> <small>(תהלים כה, יח)</small>, וְאֶת <b>עֲמָלֵנוּ</b> וְאֶת לַחֲצֵנוּ <small>(דברים כו, ז)</small>. <b>והתאר</b> נֶפֶשׁ <b>עָמֵל</b> עָמְלָה לּוֹ <small>(משלי טז, כו)</small>, לְהַלְמוּת <b>עֲמֵלִים</b> <small>(שופטים ה, כו)</small>, ענין הכל יגיעה וטורח. וענין אחר קרוב לזה תַּחַת לְשׁוֹנוֹ <b>עָמָל</b> וָאָוֶן <small>(תהלים י, ז)</small>, וּמֵאֲדָמָה לֹא יִצְמַח <b>עָמָל</b> <small>(איוב ה, ו)</small>, כִּי אָדָם <b>לְעָמָל</b> יוּלָּד <small>(איוב ה, ז)</small>, וְזֹרְעֵי <b>עָמָל</b> יִקְצְרֻהוּ <small>(איוב ד, ח)</small>, ענין כל אלו והדומים להם <b>עָוֶל</b>.
<h3>עמס</h3>
<b>וַיַּעֲמֹס</b> אִישׁ עַל חֲמֹרוֹ <small>(בראשית מד, יג)</small>, <b>וְעֹמְסִים</b> עַל הַחֲמֹרִים <small>(נחמיה יג, טו)</small>, יוֹם יוֹם<b> יַעֲמָס</b> לָנוּ <small>(תהלים סח, כ)</small>, כָּל <b>עֹמְסֶיהָ</b> שָׂרוֹט יִשָּׂרֵטוּ <small>(זכריה יב, ג)</small>, <b>הַעֲמֻסִים</b> מִנִּי בֶטֶן <small>(ישעיה מו, ג)</small>, נְשֻׂאֹתֵיכֶם<b> עֲמוּסוֹת</b> <small>(ישעיה מו, א)</small>. ונכתב ב<b>שֹי"ן</b> וְהַנֹּשְׂאִים בַּסֵּבֶל <b>עֹמְשִׂים</b> <small>(נחמיה ד, יא)</small>. <b>והפעל הכבד</b> [הִפְעִיל] אָבִי <b>הֶעְמִיס</b> עֲלֵיכֶם <small>(מלכים א' יב, יא)</small>. <b>והשם</b> אֶבֶן <b>מַעֲמָסָה</b> <small>(זכריה יב, ג)</small>, ענין הכל הטעינה והמשא.
<h3>עמק</h3>
מְאֹד <b>עָמְקוּ</b> מַחְשְׁבֹתֶיךָ <small>(תהלים צב, ו)</small>.<b> והתאר</b> עָמֹק מֵעוֹר בְּשָׂרוֹ <small>(ויקרא יג, ג)</small>. והקבוץ מַיִם <b>עֲמֻקִּים</b> עֵצָה בְלֶב אִישׁ <small>(משלי כ, ח)</small>, בדגש. וכן לנקבה <b>הָעֲמֻקָּה</b> וְהָרְחָבָה <small>(יחזקאל כג, לב)</small>, ולרבית מְגַלֶּה <b>עֲמֻקוֹת</b> מִנִּי חשֶׁךְ <small>(איוב יב, כב)</small>, כלם בדגש. ורבי יונה כתב מגלה עמוקות רפה, ולא כן מצאנוהו אנחנו. ומשקל אחר עַם <b>עִמְקֵי</b> שָׂפָה <small>(ישעיה לג, יט)</small>, שהנפרד ממנו <b>עָמֵק</b> בפלס <b>דָּשֵׁן</b> ו<b>שָׁמֵן</b>. ומזה נקרא הגיא עמק לפי שהוא עמוק <b>בְּעֵמֶק</b> הַבָּכָא <small>(תהלים פד, ז)</small>, בחמש נקודות. וקבוצו וְלֹא אֱלֹהֵי <b>עֲמָקִים</b> הוּא <small>(מלכים א' כ, כח)</small>. <b>והשם</b> במשקל אחר שָׁמַיִם לָרוּם וָאָרֶץ <b>לָעֹמֶק</b> <small>(משלי כה, ג)</small>. ובתוספת <b>מ"ם</b> <b>מִמַּעֲמַקִּים</b> קְרָאתִיךָ י"י <small>(תהלים קל, א)</small>. <b>והכבד</b> [הִפְעִיל] <b>הֶעְמִיקוּ</b> סָרָה <small>(ישעיה לא, ו)</small>, כלומר הרבו לעשות סרה כי כמו שהעמק הוא רב מהאדם מהגיע אליו כן כל דבר הריבוי יקרא בלשון עמק. וכן <b>הַעְמֵק</b> שְׁאָלָה <small>(ישעיה ז, יא)</small>, <b>הֶעְמִיקוּ</b> שִׁחֵתוּ <small>(הושע ט, ט)</small>, <b>הַמַּעֲמִיקִים</b> מֵי"י <small>(ישעיה כט, טו)</small>, <b>וְעָמֹק עָמֹק</b> מִי יִמְצָאֶנּוּ <small>(קהלת ז, כד)</small>. עַם <b>עִמְקֵי</b> שָׂפָה <small>(יחזקאל ג, ה)</small>, שלא יגיעו אל דברה השפה.
<h3>עמר</h3>
<b>וְהִתְעַמֶּר</b> בּוֹ וּמְכָרוֹ <small>(דברים כד, ז)</small> לֹא <b>תִתְעַמֵּר</b> בָּהּ <small>(דברים כא, יד)</small>, ענין שמוש עם הסחורה כמו שאמרו רבותינו ז"ל <small>(סנהררין פרק יא, משנה א. דף פה ע"ב)</small> הגונב נפש מישראל אינו חייב עד שיכניסו לביתו וישתמש בו וימכרנו שנאמר <b>וְהִתְעַמֶּר בּוֹ וּמְכָרוֹ</b>, שישתמש בו, <b>לֹא תִתְעַמֵּר בָּהּ</b> לא תשתמש ותשתעבד בה אחר שבעלתה. <b>עֹמֶר</b> לַגֻּלְגֹּלֶת <small>(שמות טז, טז)</small>, מדה במו שאמר <b>וְהָעֹמֶר</b> עֲשִׂרִית הָאֵיפָה הוּא <small>(שמות טז, לו)</small>, וכן וְהֵנִיף אֶת <b>הָעֹמֶר</b> <small>(ויקרא כג, יא)</small>, וְשָׁכַחְתָּ <b>עֹמֶר</b> בַּשָּׂדֶה <small>(דברים כד, יט)</small>, וְאָסַפְתִּי <b>בָעֳמָרִים</b> <small>(רות ב, ז)</small>. ומשקל אחר <b>וּכְעָמִיר</b> מֵאַחֲרֵי הַקֹּצֵר <small>(ירמיה ט, כא)</small>, וּכְלַפִּיד אֵשׁ<b> בְּעָמִיר</b> <small>(זכריה יב, ו)</small>, היא אגורות השבלים. <b>והפעול הדגוש ממנו</b> [פִּעֵל] וְחִצְנוֹ<b> מְעַמֵּר</b> <small>(תהלים קכט, ז)</small>.
<h3>עמת</h3>
וְעַל גֶּבֶר <b>עֲמִיתִי</b> <small>(זכריה יג, ז)</small>, וְכִחֵשׁ <b>בַּעֲמִיתוֹ</b> <small>(ויקרא ה, כא)</small>, וְאֶל אֵשֶׁת <b>עֲמִיתְךָ</b> <small>(ויקרא יח, כ)</small>, חבר. <b>לְעֻמַּת</b> הֶעָצֶה יְסִירֶנָּה <small>(ויקרא ג, ט)</small>, לנכח העצה. וְקוֹל הָאוֹפַנִּים <b>לְעֻמָּתָם</b> <small>(יחזקאל ג, יג)</small>, לנכחם. וה<b>למ"ד</b> בהם לשמוש כ<b>למ"ד</b> <b>לְנִכְחוֹ, לְנֶגְדּוֹ</b>. ובלא <b>למ"ד</b> השירות כָּל <b>עֻמַּת</b> שֶׁבָּא <small>(קהלת ה, טו)</small>. וקשרו מלה <b>כָּל</b> עם עמת על דרך הארמית <b>כָּל קְבַל דִּנָה</b>. והנכון מה שכתב בו הגאון אבן גיאת כי לעמת לא יבא מבלי ה<b>למ"ד</b> כמו<b> לְמַעַן</b> שלא תחסר ממנו ה<b>למ"ד</b>, ו<b>בי"ת</b> <b>בַּעֲבוּר</b>, ו<b>כָּל עֻמַּת שֶׁבָּא</b> ה<b>כ"ף כ"ף</b> הדמיון וה<b>למ"ד</b> מן <b>לְעֻמַּת</b> והיה ראר להיות מלה אחת <b>כָּלְעֻמַּת</b> ונפרד כמו הרבה מן הנדבקים שנפרדו כמו וְלַאֲסוּרִים פְּקַח קוֹחַ <small>(ישעיה סא, א)</small> שהם שתי מלות וענינם מלה אחת. ובחולם <b>לְעֻמּוֹת</b> אַחַד הַחֲלָקִים <small>(יחזקאל מה, ז)</small>, כמו <b>לְעֻמַּת</b>, וכן <b>שְׁבֻעוֹת</b> יָמִים מַצּוֹת יֵאָכֵל <small>(יחזקאל מה, כא)</small>, כמו <b>שִׁבְעַת</b> ימים.
<h3>ענן</h3>
בְּעַב <b>הֶעָנָן</b> <small>(שמות יט, ט)</small>, וְנִרְאֲתָה הַקֶּשֶׁת <b>בֶּעָנָן</b> <small>(בראשית ט, יד)</small>, <b>וְעָנָן</b> כָּבֵד עַל הָהָר <small>(שמות יט, טז)</small>, <b>עָנָן</b> גָּדוֹל וְאֵשׁ מִתְלַקַּחַת <small>(יחזקאל א, ד)</small>. <b>והפעול הדגוש ממנו</b> [פִּעֵל] <b>בְּעַנֲנִי עָנָן</b> עַל הָאָרֶץ <small>(בראשית ט, יד)</small>, והוא קל. <b>מְעוֹנֵן</b> וּמְנַחֵשׁ <small>(דברים יח, י)</small>,<b> וּמְעוֹנְנִים</b> לֹא יִהְיוּ לָךְ <small>(מיכה ה, יא)</small>, כבר פירשתים בשרש <b>עוּן</b> בענין <b>עוֹנָה</b>.
<h3>ענב</h3>
וְדַם <b>עֵנָב</b> תִּשְׁתֶּה חָמֶר <small>(דברים לב, יד)</small>,<b> כַּעֲנָבִים</b> בַּמִּדְבָּר <small>(הושע ט, י)</small>, ידוע. וְאֶת <b>עִנְּבֵי</b> נְזִירֶךָ <small>(ויקרא כה, ה)</small>, הדגש לתפארת. וכתבנו הדומים לו בחלק הדקדוק.
<h3>ענג</h3>
[הִתְפָּעֵל] <b>וְהִתְעַנַּגְתֶּם</b> מִזִּיז כְּבוֹדָהּ <small>(ישעיה סו, יא)</small>, <b>וְהִתְעַנְּגוּ</b> עַל רֹב שָׁלוֹם <small>(תהלים לז, יא)</small>, <b>וְתִתְעַנַּג</b> בַּדֶּשֶׁן נַפְשְׁכֶם <small>(ישעיה נה, ב)</small>, <b>וְהִתְעַנַּג</b> עַל י"י <small>(תהלים לז, ד)</small>, <b>מֵהִתְעַנֵּג</b> וּמֵרֹךְ <small>(דברים כח, נו)</small>. <b>והפעל הכבד</b> [פִּעֵל] הַנָּוָה <b>וְהַמְּעֻנָּגָה</b> <small>(ירמיה ו, ב)</small>. <b>והשם</b> בְּהֵיכְלֵי <b>עֹנֶג</b> <small>(ישעיה יג, כב)</small>. ובתוספת <b>תי"ו</b> לֹא נָאוֶה לִכְסִיל <b>תַּעֲנוּג</b> <small>(משלי יט, י)</small>, אַהֲבָה <b>בַּתַּעֲנוּגִים</b> <small>(שיר השירים ז, ז)</small>. והקבוץ בלשון נקבות<b> וְתַעֲנֻגוֹת</b> בְּנֵי הָאָדָם <small>(קהלת ב, ח)</small>. <b>והתאר</b> <b>וְהֶעָנֹג</b> מְאֹד <small>(דברים כח, נד)</small>, הָרַכָּה בְךָ <b>וְהָעֲנֻגָּה</b> <small>(דברים כח, נו)</small>, ענין ההשתעשעות והנעימות בהנאת הנפש.
<h3>ענד</h3>
<b>אֶעֶנְדֶנּוּ</b> עֲטָרוֹת לִי <small>(איוב לא, לו)</small>, <b>עָנְדֵם</b> עַל גַּרְגְּרֹתֶךָ <small>(משלי ו, כא)</small> ענין קשירה.
<h3>ענה</h3>
מֶה <b>עָנָה</b> י"י <small>(ירמיה כג, לה)</small>, <b>וַיַּעַן</b> כָּל הָעָם <small>(שמות כד, ג)</small>, <b>עֲנֵנִי</b> י"י <b>עֲנֵנִי</b> <small>(מלכים א' יח, לז)</small>, חַכְמוֹת שָׂרוֹתֶיהָ <b>תַּעֲנֶינָּה</b> <small>(שופטים ה, כט)</small>, פירוש אחת משרותיה העננה אַף הִיא תָּשִׁיב אֲמָרֶיהָ לָהּ <small>(שם)</small>. ויש לפרש <b>תַּעֲנֶינָּה</b> לשון רבות ובא ה<b>נו"ן</b> בדגש כמו עֵינַי <b>תִּרְאֶינָּה</b> בָּהּ <small>(מיכה ז, י)</small>. ופירוש תשיב אמריה לה לזה הפירוש לעצמה. וְלֹא <b>עָנוּ</b> הָעָם אֹתוֹ דָּבָר <small>(מלכים א' יח, כא)</small>, הענין הזה הוא השבת הדיבור ברוב. ויש שהוא תחלת הדבור כמו <b>וַיַּעַן</b> אִיּוֹב <small>(איוב ג, ב)</small> הראשׁון, ואמרת מֶה <b>עָנָה</b> י"י <small>(ירמיה כג, לה)</small>, כֹּה תֹאמַר אֶל הַנָּבִיא מֶה <b>עָנָךְ</b> י"י <small>(ירמיה כג, לז)</small>, <b>וְעָנִיתָ</b> וְאָמַרְתָּ <small>(דברים כו, ה)</small>, וּשְׁמוּאֵל רָאָה אֶת שָׁאוּל וַי"י <b>עָנָהוּ</b> <small>(שמואל א' ט, יז)</small>, כֻּלָּם<b> יַעֲנוּ</b> וְיֹאמְרוּ אֵלֶיךָ <small>(ישעיה יד, י)</small>.<b> והשם</b> כִּי אֵין <b>מַעֲנֵה</b> אֱלֹהִים <small>(מיכה ג, ז)</small>, והדומים להם. <b>והנפעל</b> הֲרֹב דְּבָרִים לֹא<b> יֵעָנֶה</b> <small>(איוב יא, ב)</small>, אֲנִי י"י <b>נַעֲנֶה</b> לּוֹ בִּי <small>(יחזקאל יד, ז)</small>. פירוש בעבור שמי אף על פי שהוא אינו ראוי. <b>נַעֲנֵיתִי</b> לוֹ בָה [בָא] בְּרֹב גִּלּוּלָיו <small>(יחזקאל יד, ד)</small>, כלומר אף על פי שהוא בא ברוב גלוליו אני י"י נענתי לו. ו<b>בָה</b> כתוב ב<b>ה"א</b> ואין ה<b>ה"א</b> מפיק. ובמקצת ספרים <b>בָא</b> קרי, ועל כל פנים פירושו ב<b>אל"ף</b>. וכן אמר התרגום <b>אֲנָא יְיָ מִשְׁתְּאֵיל לֵיהּ בְּמֵימְרִי דְאָתֵי לְמִתְבַּע</b>. אבל לדעת התרגום בא דבק עם נעניתי לו, ולפירושינו דבק עם ברוב גלוליו. ו<b>נַעֲנֶה</b> ו<b>נַעֲנֵיתִי</b> ענינם נעתר ונעתרתי. ועוד אבאר הענין הזה בשרש <b>עָתַר</b>. <b>והפעל הנוסף</b> [הִפְעִיל] וְרוּחַ מִבִּינָתִי <b>יַעֲנֵנִי</b> <small>(איוב כ, ג)</small>, והוא עובר לשנים פעולים רצונו לומר יכריחני לענות. <b>והשם</b> אֲשֶׁר לֹא מָצְאוּ <b>מַעֲנֶה</b> <small>(איוב לב, ג)</small> וּמֵי"י<b> מַעֲנֵה</b> לָשׁוֹן <small>(משלי טז, א)</small>. וענין אחר קרוב לזה הענין שֶׁקֶר <b>עָנָה</b> בְאָחִיו <small>(דברים יט, יח)</small>, לֹא <b>תַעֲנֶה</b> בְרֵעֲךָ עֵד שָׁקֶר <small>(שמות כ, יג)</small>, <b>וְעָנְתָה</b> בִּי צִדְקָתִי <small>(בראשית ל, לג)</small> וַי"י <b>עָנָה</b> בִי <small>(רות א, כא)</small>, יִשְׁמַע אֵל <b>וְיַעֲנֵם</b> <small>(תהלים נה, כ)</small>, פירוש יענה בם. וְחַטֹּאותֵינוּ <b>עָנְתָה</b> בָּנוּ <small>(ישעיה נט, יב)</small>, פירוש כל חטאת וחטאת ענתה בנו. <b>וְעָנָה</b> גְאוֹן יִשְׂרָאֵל בְּפָנָיו <small>(הושע ה, ה)</small>, כַחֲשִׁי בְּפָנַי <b>יַעֲנֶה</b> <small>(איוב טז, ח)</small>, אֶבֶן מִקִּיר תִּזְעָק וְכָפִיס מֵעֵץ <b>יַעֲנֶנָּה</b> <small>(חבקוק ב, יא)</small>, פירוש יעיד עמה כלומר הכפים יעיד עם האבן כי גם הוא מגזלה, כולם ענין עדות. וענין אחר קרוב לו <b>וַתַּעַן</b> לָהֶם מִרְיָם <small>(שמות טו, כא)</small>, <b>עֱנוּ</b> לַי"י בְּתוֹדָה <small>(תהלים קמז, ז)</small>, עֲלִי בְאֵר <b>עֱנוּ</b> לָהּ <small>(במדבר כא, יז)</small>, <b>וְעָנָה</b> אִיִּים בְּאַלְמְנוֹתָיו <small>(ישעיה יג, כב)</small>, <b>וְעָנְתָה</b> שָּׁמָּה כִּימֵי נְעוּרֶיהָ <small>(הושע ב, יז)</small>. <b>והפעל הבבד</b> [פִּעֵל] מענין זה לַמְנַצֵּחַ עַל מָחֲלַת <b>לְעַנּוֹת</b> <small>(תהלים פח, א)</small>, כֶּרֶם חֶמֶד <b>עַנּוּ</b> לָהּ <small>(ישעיה כז, ב)</small>, קול <b>עַנּוֹת</b> אָנֹכִי שֹׁמֵעַ <small>(שמות לב, יח)</small>, ענין הכל הגבהה הקול בשיר. ויש באבל, והיא <b>וְעָנָה</b> אִיִּים בְּאַלְמְנוֹתָיו. וכן בדברי רבותינו ז"ל <small>(מועד קטן פרק שלישי משנה ח. דף נח ע"ב)</small> מענת אבל לא מטפחות ולא מקוננות ופירשו הענוי שכולן עונות כאחת. ומזה הענין מקור מפעל הקל אֵין קוֹל <b>עֲנוֹת</b> גְּבוּרָה וְאֵין קוֹל <b>עֲנוֹת</b> חֲלוּשָׁה <small>(שמות לב, יח)</small>, פירוש לא צעקת המנצחים במלחמה ולא צעקת המנוצחים. ויש לפרש גם כן מזה הענין <b>וְכָפִיס מֵעֵץ יַעֲנֶנָּה</b>, כמו שאמר <small>(שם)</small> <b>כִּי אֶבֶן מִקִּיר תִּזְעָק</b>, אמר והכפיס יצעק עמה כי גם הוא מגולה. ויש לפרש מזה כִּי שָׁמַע י"י אֶל <b>עָנְיֵךְ</b> <small>(בראשית טז, יא)</small>, כלומר אל צעקתך כי בודאי מתוך עניה צעקה לאל. וכן דעת אנקלוס שתרגם <b>אֲרֵי קַבִּיל י"י צְלוֹתִיךְ</b>. ואם היה ענין עוני היה אומר <b>רָאָה</b> ולא <b>שָׁמַע</b>. וכן מזה הענין הֵידָד כְּדֹרְכִים <b>יַעֲנֶה</b> <small>(ירמיה כה, ל)</small>. וענין אחר <b>עִנָּה</b> בַדֶּרֶךְ כֹּחִו [כֹּחִי] <small>(תהלים קב, כד)</small>, <b>עִנֵּיתִי</b> בַצּוֹם נַפְשִׁי <small>(תהלים לה, יג)</small>, <b>וַיְעַנְּךָ</b> וַיַּרְעִבֶךָ <small>(דברים ח, ג)</small>, אִם <b>עַנֵּה תְעַנֶּה</b> אֹתוֹ <small>(שמות כב, כב)</small>. <b>וַאעַנֶּה</b> אֶת זֶרַע דָּוִד לְמַעַן זֹאת <small>(מלכים א' יא, לט)</small>, ה<b>אל"ף</b> רפה. <b>ושלא נזכר פעלו</b> [פֻּעַל] טוֹב לִי כִי <b>עֻנֵּיתִי</b> <small>(תהלים קיט, עא)</small>, אֲשֶׁר לֹא <b>תְעֻנֶּה</b> <small>(ויקרא כג, כט)</small>. <b>והמקור</b> ממנו אֵת כָּל <b>עֻנּוֹתוֹ</b> <small>(תהלים קלב, א)</small>. או הוא <b>שם</b> בפלס <b>זֻלֻּת</b> לִבְנֵי אָדָם <small>(תהלים יב, ט)</small>, ואם זה בחולם <b>עי"ן</b> הפעל וזה בשורק. <b>וההתפעל</b> וְכִי <b>הִתְעַנִּיתָ</b> בְּכֹל אֲשֶׁר <b>הִתְעַנָּה</b> אָבִי <small>(מלכים א' ב, כו)</small>.<b> והנפעל</b> נִגַּשׂ וְהוּא <b>נַעֲנֶה</b> <small>(ישעיה נג, ז)</small>, וְנֶפֶשׁ <b>נַעֲנָה</b> תַּשְׂבִּיעַ <small>(ישעיה נח, י)</small>. <b>לֵעָנֹת</b> מִפָּנָי <small>(שמות י, ג)</small>, משפטו <b>לְהֵעָנוֹת</b>. והפעל הקל ממנו לפי דעתי אֲנִי <b>עָנִיתִי</b> מְאֹד <small>(תהלים קטז, י)</small>. וכבר פירשתי פסוק זה בשרש<b> כָּזַב</b>. ויש לפרש מזה <b>וְעָנָה</b> גְאוֹן יִשְׂרָאֵל בְּפָנָיו <small>(הושע ה, ה)</small>. וכן תרגם יונתן <b>וְיִמְאַךְ יְקַר יִשְרָאֵל וְאִינוּן חָזָן</b>. וכן מזה הענין <b>יַעֲנוּ</b> כִּי אֵין רֹעֶה <small>(זכריה י, ב)</small>, עָרִיצִים<b> יַעֲנֶה</b> <small>(ישעיה כה, ה)</small>, מִקּוֹלָם לֹא יֵחָת וּמֵהֲמוֹנָם לֹא<b> יַעֲנֶה</b> <small>(ישעיה לא, ד)</small>. וכן טֶרֶם <b>אֶעֱנֶה</b> אֲנִי שֹׁגֵג <small>(תהלים קיט, סז)</small>, פירוש טרם הכנעי והייתי חוטא שוגג הייתי כי לא הייתי פונה אל כמותך ואל אמרתך ולא הייתי נותנם על לב וזוכרם, ועתה כשראיתי שחטאתי בהפנותי לבי מאמרתך נכנעתי ושבתי לשמור אמרתך ולזכור אותה תמיד כדי שלא אהיה שוגג באחת ממצותך. ואפשר להיות בנין הפעיל מזה יִשְׁמַע אֵל <b>וְיַעֲנֵם</b> <small>(תהלים נה, כ)</small>. <b>והתאר</b> וְיַד <b>עָנִי</b> וְאֶבְיוֹן לֹא הֶחֱזִיקָה <small>(יחזקאל טז, מט)</small>, <b>הָעֲנִיִּים</b> וְהָאֶבְיוֹנִים <small>(ישעיה מא, יז)</small>, <b>עֲנִיָּה</b> סֹעֲרָה <small>(ישעיה נד, יא)</small>. <b>והשם</b> <b>עֱנוּת</b> עָנִי <small>(תהלים כב, כה)</small>. <b>והשם</b> עוד לֶחֶם<b> עֹנִי</b> <small>(דברים טז, ג)</small>, נקרא כן על שם שנתענו במצרים. כִּי עַל זֶה בָּחַרְתָּ <b>מֵעֹנִי</b> <small>(איוב לו, כא)</small>, ופירוש הפסוק כן הִשָּׁמֶר אַל תֵּפֶן אֶל אָוֶן <small>(שם)</small> כלומר היה לך להשמר שלא הפנה אל און ולהצדיק עצמך ולהרשיע השם <b>כִּי עַל זֶה בָּחַרְתָּ מֵעֹנִי</b> כלומר על זה הפניה לאון ולהצדיק עצמך בחרת יותר מלענות מלפני י"י ולומר י"י הצדיק ואני ועמי הרשעים. וכן על זה הדרך יְחַלֵּץ <b>עָנִי בְעָנְיוֹ</b> לו, טו)</small>, כלומר הנכנע מפני השם בהכנעתו יחלץ אותו ויצילהו מצרתו שהוא בה לענין שאמר למעלה לו, יג)</small> וְחַנְפֵי לֵב יָשִׂימוּ אָף לֹא יְשַׁוְּעוּ כִּי אֲסָרָם. <b>והשם</b> במשקל אחר קַמְתִּי <b>מִתַּעֲנִיתִי</b> <small>(עזרא ט, ה)</small>. וקרוב לענין הזה <b>עָנָו</b> [עָנָיו] מְאֹד <small>(במדבר יב, ג)</small>, יֹאכְלוּ <b>עֲנָוִים</b> וְיִשְׂבָּעוּ <small>(תהלים כב, כז)</small>. <b>והשם</b> עֵקֶב <b>עֲנָוָה</b> <small>(משלי כב, ד)</small>,<b> וְעַנְוָתְךָ</b> תַרְבֵּנִי <small>(תהלים יח, לו)</small>. ובנוח ה<b>ו"ו</b> <b>וַעֲנֹתְךָ</b> תַּרְבֵּנִי <small>(שמואל ב' כב, לו)</small>. ומשקל אחר <b>וְעַנְוָה</b> צֶדֶק <small>(תהלים מה, ה)</small>, ענינם שפלות רוח. ומזה הענין <b>עָנִי</b> וְרֹכֵב עַל חֲמוֹר <small>(זכריה ט, ט)</small>. וכן תרגם יונתן <b>עִנְוְתָן וְרָכֵיב עַל חֲמָרָא</b>. וכן וְהִשְׁאַרְתִּי בְקִרְבֵּךְ עַם<b> עָנִי</b> וָדָל <small>(צפניה ג, יב)</small>. וכן תרגם יונתן <b>עַם עִנְוְתָן וּמְקַבֵּל עוּלְבָן</b>. וענין אחר הוּא עִנְיַן רָע נָתַן אֱלֹהִים לִבְנֵי הָאָדָם <b>לַעֲנוֹת</b> בּוֹ <small>(קהלת א, יג)</small>, וָכַעַס <b>עִנְיָנוֹ</b> <small>(קהלת ב, כג)</small>, עסק רע להתעסק בו וכעס עסקו. כִּי בָּא הַחֲלוֹם בְּרֹב <b>עִנְיָן</b> <small>(קהלת ה, ב)</small>, בעסקים ובפנים רבים. וכתב אדוני אבי ז"ל מזה לֵב צַדִּיק יֶהְגֶּה <b>לַעֲנוֹת</b> <small>(משלי טו, כח)</small>, ופירוש על אשר הקדים וּטְהֹרִים אִמְרֵי נֹעַם <small>(משלי טו, כו)</small>, אמר לב צדיק לענין יהגה ויחשוב להוציא לענין ולא ידבר בלא ענין. והוא<b> שם</b> בפלס <b>פְּנוֹת</b> קָדִים <small>(יחזקאל מג, יז)</small>, <b>לִמְנוֹת</b> יָמֵינוּ <small>(תהלים צ, יב)</small>, שהוא כמו למנין ימינו, וכן <b>לַעֲנוֹת</b> כמו לענין. גַּם זֶה הֶבֶל <b>וְעִנְיַן</b> רָע <small>(קהלת ד, ח)</small>, רוצה לומר ענין <b>אִישׁ</b> רע כי הוא פתוח והוא סמוך. והמסורת עליו לית פתח. והביא רבי יונה בעניו זה כֹּל פָּעַל י"י <b>לַמַּעֲנֵהוּ</b> <small>(משלי טז, ד)</small>, כלומר לענין שהוא רוצה בו. ויתכן לפרש למענהו בעבורו. ופירש רבי יונה הוּא <b>עִנְיַן</b> רָע <small>(קהלת א, יג)</small>, <b>לַעֲנוֹת</b> בּוֹ <small>(שם)</small>, כִּי הָאֱלֹהִים <b>מַעֲנֶה</b> בְּשִׂמְחַת לִבּוֹ ה, יט)</small>, <b>וְעַנְוָתְךָ</b> תַרְבֵּנִי <small>(תהלים יח, לו)</small>, ענין ההשגחה. ואפשר שיהיה <b>מַעֲנֶה בְּשִׂמְחַת לִבּוֹ</b> מענין <b>עֵדוּת</b>. וכתב הגאון רבי יצחק אבן גיאת ז"ל כי פירוש ענין ו<b>לַעֲנוֹת בּוֹ</b> הכונה בחפץ והתעסקותיו בו. וממנו <b>וְעַנְוָתְךָ תַרְבֵּנִי</b> עזרתך ורצונך. וממנו <b>כֹּל פָּעַל י"י לַמַּעֲנֵהוּ</b> למען חפצו ורצונו אשר הוא הסיבה והעילה והחפץ. והביא רבי יונה <b>אֶעֱנֶה</b> אֶת הַשָּׁמָיִם וְהֵם <b>יַעֲנוּ</b> אֶת הָאָרֶץ <small>(הושע ב, כג)</small>, וְהָאָרֶץ <b>תַּעֲנֶה</b> אֶת הַדָּגָן <small>(הושע כ, מ)</small>, וְהֵם <b>יַעֲנוּ</b> אֶת יִזְרְעֶאל <small>(שם)</small>, בענין הכונה. ועל דעתי שהם מענין הראשון שהוא השבח הדבור. ופירוש <b>אֶעֱנֶה</b> את השמים כי מרוב העצר את השמים כאילו הם ישאלוהו המטר והוא ימטיר אותם והם יענו את הארץ כאילו הארץ תשאלם המטר והם יהנו המטר, <b>וְהָאָרֶץ תַּעֲנֶה אֶת הַדָּגָן</b> כאילו הם ישאלוהו שתוציאם כי עמדה ימים רבים שלא הוציאה אותם ולא עשתה פירות, <b>וְהֵם יַעֲנוּ אֶת יִזְרְעֶאל</b> כאילו עמק יזרעאל ישאל על עמדו חרב כמה ימים ואחר שירבה הדגן והתירוש והיצהר ירבה הישוב. וכן וְהַכֶּסֶף <b>יַעֲנֶה</b> אֶת הַכֹּל <small>(קהלת י, יט)</small>, כאילו כל צרכי האדם ישאלו לכסף והכסף ימלא את הכל. ומזה כִּי הָאֱלֹהִים <b>מַעֲנֶה</b> בְּשִׂמְחַת לִבּוֹ <small>(קהלת ה, יט)</small>, כלומר כי הוא רוצה בשמחתו ומזמן לו. והוא פעל יוצא לשלישי, כי האלהים מענה והדגן והתירוש והכסף והזהב יענוהו למלאה חפציו. וענין אחר כְּבַחֲצִי <b>מַעֲנָה</b> צֶמֶד שָׂדֶה <small>(שמואל א' יד, יד)</small>. ומשקל אחר הֶאֱרִיכוּ לְמַעֲנִותָם [<b>לְמַעֲנִיתָם</b>] <small>(תהלים קכט, ג)</small>, הוא הקו שיחרש החורש בשורים בשיעור שירצה בו ואחר כך יחזור ויעשה אחר כמוהו וכן עד שיחרוש כל השדה ובלע"ז שלי"ו. וכן בענין אחר בְּאָסְרָם לִשְׁתֵּי עֹינֹתָם [<b>עוֹנֹתָם</b>] <small>(הושע י, י)</small>, האחד <b>עוֹנָה</b> בפלס <b>שׁוֹאָה</b> והוא רמז לשתי הממלכות אפרים ויהודה.
<h3>ענף</h3>
שֹׁרֶשׁ <b>וְעָנָף</b> <small>(מלאכי ג, יט)</small>, <b>וַעֲנָפֶיהָ</b> אַרְזֵי אֵל <small>(תהלים פ, יא)</small>, אבל <b>עַנְפְּכֶם</b> תִּתֵּנוּ <small>(יחזקאל לו, ח)</small>, לא נגזר מענף אבל הוא משקל אחר כאשר פירשתיו בשער השמות במקומו. <b>והתאר</b> פֹּרִיָּה <b>וַעֲנֵפָה</b> <small>(יחזקאל יט, י)</small>. והענין ידוע.
<h3>ענק</h3>
בְּאַחַד<b> עֲנָק</b> מִצַּוְּרֹנָיִךְ <small>(שיר השירים ד, ט)</small>, <b>וַעֲנָקִים</b> לְגַרְגְּרֹתֶיךָ <small>(משלי א, ט)</small> ובקבוץ הנקבות וּלְבַד מִן <b>הָעֲנָקוֹת</b> אֲשֶׁר בְּצַוְּארֵי גְמַלֵּיהֶם <small>(שופטים ח, כו)</small>, הוא חלי תלוי בצואר ויבא תחת הגרון. לָכֵן <b>עֲנָקַתְמוֹ</b> גַאֲוָה <small>(תהלים עג, ו)</small>, כלומר שמו הגאוה ענק לצוארונם. <b>הַעֲנֵיק תַּעֲנִיק</b> לוֹ <small>(דברים טו, יד)</small>, רוצה לומר טענהו ושים על צוארו כענק חרוזות חרוזות מן הדגן והתירוש והיצהר.
<h3>ענשׁ</h3>
<b>וְעָנְשׁוּ</b> אֹתוֹ מֵאָה כֶסֶף <small>(דברים כב, יט)</small>, <b>וַיַּעֲנשׁ</b> אֶת הָאָרֶץ <small>(דברי הימים ב' לו, ג)</small>, וְיֵין <b>עֲנוּשִׁים</b> יִשְׁתּוּ <small>(עמוס ב, ח)</small>, גַּם <b>עֲנוֹשׁ</b> לַצַּדִּיק לֹא טוֹב <small>(משלי יז, כו)</small>. <b>והנפעל</b> וּפְתָיִים עָבְרוּ <b>וְנֶעֱנָשׁוּ</b> <small>(משלי כב, ג)</small>, <b>עָנוֹשׁ יֵעָנֵשׁ</b> <small>(שמות כא, כב)</small>, ענינם חיוב וגבוי נתינת הממון. ואפשר שיהיה<b> וּפְתָיִים עָבְרוּ וְנֶעֱנָשׁוּ</b> חיוב נתינת הנפש, כלומר המיתה כמו שנשתמשו רבותינו ז"ל הרבה בזה הלשון באמרם <small>(שבת קמט ע"ב)</small> דמעניש וקטיל וזולת זה הרבה. ועל הדרך הזה פירשו הם <small>(ברכות ז ע"א)</small>, גַּ<b>ם עֲנוֹשׁ לַצַּדִּיק לֹא טוֹב</b>.
<h3>עסס</h3>
<b>וְעַסּוֹתֶם</b> רְשָׁעִים <small>(מלאכי ג, כא)</small>, ענין הדריסה והכתישה<b> פרמרי"ץ</b> בלע"ז. ומזה נקרא עסיס יִטְּפוּ הֶהָרִים <b>עָסִיס</b> <small>(יואל ד, יח)</small>, <b>וְכֶעָסִיס</b> דָּמָם יִשְׁכָּרוּן <small>(ישעיה מט, כו)</small>, <b>מֵעֲסִיס</b> רִמֹּנִי <small>(שיר השירים ח, ב)</small>, הוא המשקה היוצא על ידי הסחיטה והכתישה.
<h3>עפא</h3>
מִבֵּין <b>עֳפָאיִם</b> יִתְּנוּ קוֹל <small>(תהלים קד, יב)</small>, ה<b>אל"ף</b> נחה וה<b>יו"ד</b> נעה, הם הםעפים. וכן בארמית אַתַּרוּ <b>עֳפְיֵהּ</b> <small>(דניאל ד, יא)</small>, <b>עֳפְיֵהּ</b> שַׁפִּיר <small>(דניאל ד, ט)</small>. ויש לפרש עפיה עליו והוא הנכון לענין הפסוק. וכן מִבֵּין עֳפָאיִם מבין העלים.
<h3>עפל</h3>
<b>עֹפֶל</b> וָבַחַן <small>(ישעיה לב, יד)</small>, <b>עֹפֶל</b> בַּת צִיּוֹן <small>(מיכה ד, ח)</small>, וְסָבַב <b>לָעֹפֶל</b> וַיַּגְבִּיהֶהָ מְאֹד <small>(דברי הימים ב' לג, יד)</small>, וּבְחוֹמַת <b>הָעֹפֶל</b> בָּנָה לָרֹב <small>(דברי הימים ב' כז, ג)</small>, מקום גבוה ומבצר. ומזה<b> וַיַּעְפִּלוּ</b> לַעֲלוֹת אֶל רֹאשׁ הָהָר <small>(במדבר יד, מד)</small>, פירוש הגביהו לב וחזקוהו לעלות אנגרישירו"ן בלע"ז. ומזה עוד הִנֵּה <b>עֻפְּלָה</b> לֹא יָשְׁרָה נַפְשׁוֹ בּוֹ <small>(חבקוק ב, ד)</small>, ופירוש הפסוק פירש רבי אחי רבי משה ז"ל פירוש נכון. אומר כי נפש הרשע שלא ישרה בעצמו ואין לה בטחון ואמונה בשם יתעלה <b>עֻפְּלָה</b> כלומר שמה עצמה <b>בְּעֹפֶל</b> ובמבצר, אבל הצדיק הבוטח בי"י באמונתו ובבטחונו יחיה ולא יצטרך לשום עצמו בעפל ומבצר. וַיָּבֹא אֶל <b>הָעֹפֶל</b> וַיִּקַּח מִיָּדָם וַיִּפְקֹד בַּבָּיִת <small>(מלכים ב' ה, כד)</small>, פירוש למקום גבוה הר או גבעה חוץ לעיר והפקיד בבית שהיה שם הכסף וחליפות השמלות. ויונתן תרגם <b>וְעַל לַאֲתַר כַּסִי</b>, תרגם אותו כמו אופל, ומזה עפולים שאנחנו קורים <b>טִחוֹרִים</b> שהוא כינוי לתחתוניות.
<h3>עפר</h3>
<b>עָפָר</b> מִן הָאֲדָמָה <small>(בראשית ב, ז)</small>, בַּרְזֶל <b>מֵעָפָר</b> יֻקָּח <small>(איוב כח, ב)</small>, עַד אֲשֶׁר דַּק <b>לְעָפָר</b> <small>(דברים ט, כא)</small>, וָאַשְׁלִךְ אֶת <b>עֲפָרוֹ</b> <small>(שם)</small>, וְרֹאשׁ <b>עַפְרוֹת</b> תֵּבֵל <small>(משלי ח, כו)</small>,<b> וְעַפְרֹת</b> זָהָב לוֹ <small>(איוב כח, ו)</small>, פירוש העפרות שיוקח מהם הזהב. או יקרא הזהב השחוק עפר כמו שכתוב ואשליך את עפרו, כמו שאמרו רבותינו ז"ל <small>(עבודה זרה מד ע"א)</small>. וכן האפר נקרא עפר <b>מֵעֲפַר</b> שְׂרֵפַת הַחַטָּאת <small>(במדבר יט, יז)</small>. <b>עָפָר, אֲדָמָה, אֶרֶץ, תֵּבֵל</b>, ארבעתם ענין אחר ונסמכו זה לזה כמו עַפְרוֹת תֵּבֵל, אַדְמַת עָפָר <small>(דניאל יב, ב)</small>, עַל <b>עֲפַר</b> אֶרֶץ <small>(עמוס ב, ז)</small>, ואף על פי כן יש הפרש ביניהם מעט, כי עפר יקרא הדק ברוב וכן אדמה כמו שאמר וַאֲדָמָה עַל רֹאשׁוֹ <small>(שמואל א' ד, יב)</small> ומעט נזכרה האדמה על הדק. וארץ ותבל יש ביניהם הפרש מעט כי ארץ היא כלל הכל ישוב ומדבר, ותבל כלל על הישוב. וכן הדברים הדקים יכונו בעפר כמו שאמר <b>וַיָּדֶק</b> לְעָפָר <small>(מלכים ב' כג, ו)</small>, וְנָשָׂא אֶת <b>עֲפָרָם</b> <small>(מלכים ב' כג, ד)</small>, וַיַּשְׁלֵךְ אֶת <b>עֲפָרָהּ</b> <small>(מלכים ב' כג, ו)</small>. <b>והפעל הכבד</b> [פִּעֵל] הנלקח ממנו<b> וְעִפַּר</b> בֶּעָפָר <small>(שמואל ב' טז, יג)</small>. [מֵאֵשׁ תַּם] <b>עֹפָרֶת</b> <small>(ירמיה ו, כט)</small>, צָלֲלוּ <b>כַּעוֹפֶרֶת</b> <small>(שמות טו, י)</small>, הוא האבר כתרגומו. ואמת שנקרא כן על שם האפר כי כל המתכות יאכלם העפר ויפחתו בהיותם בו אבל העופרת הוסיף בעפר. <b>לְעֹפֶר</b> הָאַיָּלִים <small>(שיר השירים ב, ט)</small>, כִּשְׁנֵי <b>עֳפָרִים</b> <small>(שיר השירים ד, ה)</small>, הוא ילד האיל או הצבי.
<h3>עץ</h3>
<b>עֵץ</b> פְּרִי <small>(בראשית א, יא)</small>, עַמִּי <b>בְּעֵצוֹ</b> יִשְׁאָל <small>(יהושע ד, יב)</small>, כָּל <b>עֵצְךָ</b> וּפְרִי אַדְמָתֶךָ <small>(דברים כח, מב)</small>, חֹטְבֵי <b>עֵצִים</b> <small>(יהושע ט, כא)</small>, וַיְבַקַּע <b>עֲצֵי</b> עֹלָה <small>(בראשית כב, ג)</small>. ובאמרו בעצו ישאל רמז בו אל הצלמים שהם מעץ. או אומר כן על המנחשים כמו שאמרו רבותינו ז"ל <small>(סנהדרין סח ע"ב)</small> מנחש זה האומר פתו נפלה מפיו, מקלו נפל מידו, בנו קורא לו מאחריו. וזהו שאמר <small>(הושע שם)</small> <b>וּמַקְלוֹ יַגִּיד לוֹ</b>, כפל הענין כמנהג הלשון. וב<b>ה"א</b> הנקבה כִּרְתוּ <b>עֵצָה</b> וְשִׁפְכוּ עַל יְרוּשָׁלַם סֹלְלָה <small>(ירמיה ו, ו)</small>, ה<b>ה"א</b> רפה ואיננה כינוי. <b>וְעֵץ</b> חֲנִיתוֹ <small>(שמואל א' יז, ז)</small>, הוא יד החנית, וכתיב חץ, כי הוא עשוי כמו החץ.
<h3>עצב</h3>
וְלֹא <b>עֲצָבוֹ</b> אָבִיו <small>(מלכים א' א, ו)</small>, פעל <b>עבר</b>, כלומר לא הרגיזו ולא הדאיגו. <b>וַעֲצוּבַת</b> רוּחַ <small>(ישעיה נד, ו)</small>, וְעָשִׂיתָ מֵרָעָה לְבִלְתִּי<b> עָצְבִּי</b> <small>(דברי הימים א' ד, י)</small>, פעל <b>עומד</b>, ופירושו שתעשה עמי שלא אעצב ולא אדאג מרעה. <b>והנפעל</b> <b>נֶעְצַב</b> אֶל דָּוִד <small>(שמואל א' כ, לד)</small>, <b>נֶעֱצַב</b> הַמֶּלֶךְ עַל בְּנוֹ <small>(שמואל ב' יט, ג)</small>, שניהם נפעל עבר בי הם פתחין. אַל יֵדַע זֹאת יְהוֹנָתָן פֶּן <b>יֵעָצֵב</b> <small>(שם א' כ, ג)</small>, וְעַתָּה אַל <b>תֵּעָצְבוּ</b> <small>(בראשית מה, ה)</small>. <b>וההתפעל</b> <b>וַיִּתְעַצֵּב</b> אֶל לִבּוֹ <small>(בראשית ו, ו)</small>, <b>וַיִּתְעַצְּבוּ</b> הָאֲנָשִׁים <small>(בראשית לד, ז)</small>. <b>והפעל הכבד</b> [פִּעֵל] וְהֵמָּה מָרוּ <b>וְעִצְּבוּ</b> אֶת רוּחַ קָדְשׁוֹ <small>(ישעיה סג, י)</small>, כלומר הרגיזו והדאיגו את רוח קדשו. כָּל הַיּוֹם דְּבָרַי <b>יְעַצֵּבוּ</b> <small>(תהלים נו, ו)</small>. <b>ופעל כבד</b> [הִפְעִיל] אחר <b>יַעֲצִיבוּהוּ</b> בִּישִׁימוֹן <small>(תהלים עח, מ)</small>. <b>והשם</b> אִם דֶּרֶךְ <b>עֹצֶב</b> בִּי <small>(שם קלט, כד)</small>, כלומר אם דרך הרגזה ודאגה בי על המקרים שיבואוני אלא שהכל אני מקבל מאהבה. או פירושו אם אני הולך דרך רע שירגיזך ויכעיסך. ומשקל אחר וְלֹא יוֹסִף <b>עֶצֶב</b> עִמָּהּ <small>(משלי י, כב)</small>, בשש נקודות. וּדְבַר <b>עֶצֶב</b> יַעֲלֶה אָף <small>(משלי טו, א)</small>. ומשקל אחר <b>לְמַעֲצֵבָה</b> תִּשְׁכָּבוּן <small>(ישעיה נ, יא)</small>. ומשקל אחר קֹרֵץ עַיִן יִתֵּן <b>עַצָּבֶת</b> <small>(משלי י, י)</small>. <b>ובסמוך</b> <b>וּבְעַצְּבַת</b> לֵב רוּחַ נְכֵאָה <small>(משלי טו, יג)</small>. והקבוץ יָגֹרְתִּי כָל <b>עַצְּבֹתָי</b> <small>(איוב ט, כח)</small>, וּמְחַבֵּשׁ <b>לְעַצְּבוֹתָם</b> <small>(תהלים קמז, ג)</small>, יִרְבּוּ <b>עַצְּבוֹתָם</b> <small>(תהלים טז, ד)</small>. ענין כלם הרוגז והדאגה. ואמר <b>מְחַבֵּשׁ</b> על הדאגה על דרך השאלה כי כן אמר <small>(שם)</small> הָרוּפֵא לִשְׁבוּרֵי לֵב. ומזה הענין נקראו צלמי עבודה זרה עצבים <b>הַעֶצֶב</b> נִבְזֶה <small>(ירמיה כג, כח)</small>. פֶּן תֹּאמַר <b>עָצְבִּי</b> עָשָׂם <small>(ישעיה מה, ה)</small>, כי הם דאגה ורוגז לסתעסק בהם ומרגיז בהם השם יתברך. ויתכן לפרש מזה <b>אִם דֶּרֶךְ עֹצֶב בִּי</b>, כלומר אם אני פונה אל העצבים. וכן עָשִׂינוּ לָהּ כַּוָּנִים <b>לְהַעֲצִבָה</b> <small>(ירמיה מד, יט)</small>, כלומר לעשות לה עצבים. או יהיה <b>לְהַעֲצִבָה</b> על דרך הכינוי רצוני לומר לשמחה, ו<b>ה"א</b> <b>לְהַעֲצִבָה</b> רפה ומשפטה מפיק. וכבר כתבנוה עם הדומים לה בחלק הדקדוק. וענין אחר קרוב לזה מַסִּיעַ אֲבָנִים <b>יֵעָצֵב</b> בָּהֶם <small>(קהלת י, ט)</small>, יתתעמל ויתיגע בהם. <b>והפעל הכבד</b> [פִּעֵל] יָדֶיךָ <b>עִצְּבוּנִי</b> <small>(איוב י, ח)</small>, כלומר עמלו ויגעו ביצירתי והוא על דרך משל. והחכם רבי משה בן עזרא פירשו מענין הגידים שנקראו עצבים רוצה לומר בראו עצביי ובשדיי. <b>והשם</b> <b>בְּעֶצֶב</b> תֵּלְדִי בָנִים <small>(בראשית ג, טז)</small>, בְּכָל <b>עֶצֶב</b> יִהְיֶה מוֹתָר <small>(משלי יד, כג)</small>, בשש נקודות. וְכָל עַצְּבֵיכֶם <b>תִּנְגֹּשׂוּ</b> <small>(ישעיה נח, ג)</small>, ודגש ה<b>צד"י</b> כדגש <b>קו"ף</b> <b>מִקְּדָשׁ</b> י"י <small>(שמות טו, יז)</small>. <b>וַעֲצָבֶיךָ</b> בְּבֵית נָכְרִי <small>(משלי ה, י)</small>. ומשקל אחר כִּי יָלַדְתִּי <b>בְּעֹצֶב</b> <small>(דברי הימים א' ד, ט)</small>, <b>מֵעָצְבְּךָ</b> וּמְרָגְזֶךָ <small>(ישעיה יד, ג)</small>. ומשקל אחר <b>בְּעִצָּבוֹן</b> תֹּאכֲלֶנָּה <small>(בראשית ג, יז)</small>, <b>עִצְּבוֹנֵךְ</b> וְהֵרֹנֵךְ <small>(בראשית ג, טז)</small>, <b>וּמֵעִצְּבוֹן</b> יָדֵינוּ <small>(שם ה, כט)</small>, ענין הכל העמל והיגיעה. ופירוש <b>בְּכָל עֶצֶב יִהְיֶה מוֹתָר</b> בכל עמל שיעמול האדם יהיה לו יתרון ומעלה ממנו, כי ברוב העמל יגיע האדם אל המעלה ואל העושר והשררה, אך עמל השפתים ויגיעת הדבור אין בה כי אם חסרון וגרעון, וזהו שאמר <small>(משלי שם)</small> וּדְבַר שְׂפָתַיִם אַךְ לְמַחְסוֹר.
<h3>עצד</h3>
חָרַשׁ בַּרְזֶל <b>מַעֲצָד</b> <small>(ישעיה מד, יב)</small>, מַעֲשֵׂה יְדֵי חָרָשׁ <b>בַּמַּעֲצָד</b> <small>(ירמיה י, ג)</small>, הוא הקרדום או הכלי שקורין לו בלע"ז <b>דולדוייר"א</b>, או אותו שקורין <b>אייש"א</b>. ומה שהכריחנו לשתי הפנים האלה הוא שמצאנו עליו בדברי רבותינו ז"ל. כי אמרו במשנה <small>(בבא קמא פרק עשירי משנה י. דף קיט ע"א)</small> מה שחרש מוציא במעצד הרי אלו שלו ובכשיל של בעל הבית ואמר הברייתא <small>(שם דף קיט, דף ע"ב)</small> מה שהחרש מוציא במעצד והנפסק במגרה הרי אלו של בעל הבית. ודעת המשנה במעצד שהוא הקטן והוא שקורין לו בלע"ז <b>דולדוייר"א</b> או אותו שקורין <b>אייש"א</b>, כי שניהם קטנים לפיכך מה שמוציא במעצד הרי אלו של חרש, והכשיל הוא הקרדום הגדול, לפיכך מה שמוציא בו הוא של בעל הבית. ולא זכר בברייתא כשיל כי קרא לו מעצד. ולדעת הברייתא אם כן המעצד הוא הקרדום הגדול לפיכך מה שמוציא בו הוא של בעל הבית. ומה שאמרו עוד <small>(ערכין פרק ששי משנה ג. דף כג ע"ב)</small> אם היה חרש נותנין לו שני מעצדין, הוא הגדול והקטן כמו שפירשנו [<b>אונ"ה מאנאר"ה</b> בלע"ז].
<h3>עצה</h3>
<b>עֹצֶה</b> עֵינָיו לַחְשֹׁב תַּהְפֻּכוֹת <small>(משלי טז, ל)</small>, פירושו סותם, כי יותר יחשוב האדם כשעיניו סתומות מכשעיניו פתוחות שלא יפנה אנה ואנה ואין לבו כי עם על הדבר ההוא שהוא חושב בו. לְעֻמַּת <b>הֶעָצֶה</b> יְסִירֶנָּה <small>(ויקרא ג, ט)</small>, הוא קצה השדרה. ורבותינו ז"ל שמו המלה הזאת משרש <b>יעץ</b> שאמרו <small>(חולין יא ע"א)</small> מקום שהכליות יועצות, ולמעלה מן הכליות היה מסירה.
<h3>עצל</h3>
לֵךְ אֶל נְמָלָה <b>עָצֵל</b> <small>(משלי ו, ו)</small>. <b>עַצְלָה</b> תַּפִּיל תַּרְדֵּמָה <small>(משלי יט, טו)</small>. <b>בַּעֲצַלְתַּיִם</b> יִמַּךְ הַמְּקָרֶה <small>(קהלת י, יח)</small>, אומר הטלה בלשון שנים לפי שענינה עצלות הידים. וְלֶחֶם <b>עַצְלוּת</b> לֹא תֹאכֵל <small>(משלי לא, כז)</small>.<b> והנפעל</b> ממנו אַל <b>תֵּעָצְלוּ</b> <small>(שופטים יח, ט)</small>, ענין הכל התרשלות בדבר הצורך והמנע מעשותו מפני לאות נפש העצל מהתעורר אל הדברים שצריך אליהם.
<h3>עצם</h3>
<b>וְעָצַם</b> כֹּחוֹ וְלֹא בְכֹחוֹ <small>(דניאל ח, כד)</small>, כִּי <b>עָצַמְתָּ</b> מִמֶּנּוּ <small>(בראשית כו, טז)</small>, וְאֹיְבַי חַיִּים <b>עָצֵמוּ</b> <small>(תהלים לח, כ)</small> <b>עָצְמוּ</b> לִי אַלְמְנוֹתָו [אַלְמְנוֹתָיו] מֵחוֹל יַמִּים <small>(ירמיה טו, ח)</small>, רַב <b>וְעָצוּם</b> <small>(שמות א, ט)</small>, <b>וַעֲצֻמִים</b> חַטֹּאתֵיכֶם <small>(עמוס ה, יב)</small>. <b>והשם</b> כֹּחִי <b>וְעֹצֶם</b> יָדִי <small>(דברים ח, יח)</small>, לֹא נִכְחַד <b>עָצְמִי</b> מִמֶּךָּ <small>(תהלים קלט, טו)</small>. ומשקל אחר זֶה יָמוּת <b>בְּעֶצֶם</b> תֻּמּוֹ <small>(איוב כא, כג)</small>, בשש נקודות, רצונו לומר בתוקף שלמותו. ומשקל אחר וּלְאֵין אוֹנִים <b>עָצְמָה</b> יַרְבֶּה <small>(ישעיה מ, כט)</small>, וכן כּוּשׁ <b>עָצְמָה</b> <small>(נחום ג, ט)</small>, חטף והמסורת עליו ב' ירבה ודין. ופירושו כוש היה לך לעצמה כמו שאמר <small>(שם)</small> פּוּט וְלוּבִים הָיוּ בְּעֶזְרָתֵךְ. <b>ובסמוך</b> <b>בְּעָצְמַת</b> חֲבָרַיִךְ <small>(ישעיה מז, ט)</small>. ומשקל אחר <b>וְתַעֲצֻמוֹת</b> לָעָם <small>(תהלים סח, לו)</small>.<b> והפעל הכבד</b> [הִפְעִיל] <b>וַיַּעֲצִמֵהוּ</b> מִצָּרָיו <small>(תהלים קה, כד)</small>, ענין הכל החוזק והתוקף והגדולה בענין האיכות והבטוח. וכן נאמר לענין חוזק הריב וּבֵין <b>עֲצוּמִים</b> יַפְרִיד <small>(משלי יח, יח)</small>, כלומר בין המתחזקים במריבה. הַגִּישׁוּ <b>עֲצֻמוֹתֵיכֶם</b> <small>(ישעיה מא, כא)</small>, תוקף ריבכם וראיותכם. וכן בדברי רבותינו ז"ל בזה הלשון <small>(סנהדרין לא ע"ב)</small> שנים שנתעצמו בדין. וְנָפַל <b>בַּעֲצוּמָיו</b> חֵלכָּאִים <small>(תהלים י, י)</small>, בתוקף ריביו ומלחמותיו. ועצומיו<b> תאר</b> לריבים התקיפים ולמלחמות החזקות. <b>עֶצֶם מֵעֲצָמַי</b> <small>(בראשית ב, כג)</small>, בשש נקודות. דָּבְקָה <b>עַצְמִי</b> לִבְשָׂרִי <small>(תהלים קב, ו)</small>, פירשנוהו בשרש <b>בָּשַֹר</b>. <b>עֶצֶם</b> אֶל <b>עַצְמוֹ</b> <small>(יחזקאל לז, ז)</small>. והקבוץ בלשון זכרים <b>כַּעֲצָמִים</b> בְּבֶטֶן הַמְּלֵאָה <small>(קהלת יא, ה)</small>, רוצה לומר העובר אשר בבטן ההרה. והקבוץ בלשון נקבות אֲסַפֵּר כָּל <b>עַצְמוֹתָי</b> <small>(תהלים כב, יח)</small>, <b>הָעֲצָמוֹת</b> הַיְבֵשׁוֹת <small>(יחזקאל לז, ד)</small>, <b>וְעַצְמוֹתֵיכֶם</b> כַּדֶּשֶׁא תִפְרַחְנָה <small>(ישעיה סו, יד)</small>, <b>וְעַצְמֹתֵיהֶם</b> יְגָרֵם <small>(במדבר כד, ח)</small>, ידוע. ונקרא כן לפי שהעצם חזק ותקיף מהבשר. ולפי שהעצם חוזק הגוף ומעמידו נקרא הגוף עצם, אָדְמוּ <b>עֶצֶם</b> מִפְּנִינִים <small>(איכה ד, ז)</small>, בשש נקודות. אַךְ <b>עַצְמִי</b> וּבְשָׂרִי אָתָּה <small>(בראשית כט, יד)</small>, <b>עַצְמְךָ</b> וּבְשָׂרְךָ אֲנָחְנוּ <small>(דברי הימים א' יא, א)</small>. ואף על פי שזכר בשר עם העצם, העצם שזכר אינו מיוחד על העצם לבד כי אם על הגוף, ובשר שזכר אחריו הוא כפל דבר כי גם בשר לבדו יאמר על הגוף כמו שנאמר וּמִבְּשָׂרְךָ לֹא תִתְעַלָּם <small>(ישעיה מח, ז)</small> שהוא הקרוב שהוא כגופו של אדם. ובדברי רבותינו ז"ל הרבה נזכר העצם במקום הגוף באמרם <small>(שבת לא ע"א)</small>. הלך הוא בעצמו. ויתכן להיות כמו אלו אף על פי שהוא משקל אחר לֹא נִכְחַד<b> עָצְמִי</b> מִמֶּךָּ <small>(תהלים קלט, טו)</small>, כלומר גופי. וכן כל דבר יקרא עצם <b>בְּעֶצֶם</b> הַיּוֹם הַזֶּה <small>(בראשית ז, יג)</small>, בשש נקודות בגופו של יום. <b>וּכְעֶצֶם</b> הַשָּׁמַיִם לָטֹהַר <small>(שמות כד, י)</small>, כגוף השמים. <b>והפעל הדגוש</b> [פִּעֵל] ממנו וְזֶה הָאַחֲרוֹן <b>עִצְּמֹו</b> <small>(ירמיה נ, יז)</small>, פירוש שבר עצמותיו. וענין אחר <b>וְעֹצֵם</b> עֵינָיו מֵרְאוֹת בְּרָע <small>(ישעיה לג, טו)</small>. <b>והכבד</b> [פִּעֵל] <b>וַיְעַצֵּם</b> אֶת עֵינֵיכֶם <small>(ישעיה כט, י)</small>, ענינם הסתימה. וכן בדברי רבותינו ז"ל <small>(שבת פרק שלשה ועשרים משנה ה. דף קנא ע"ב)</small> המעצם עיניו של מת קודם יציאת הנשמה הרי זה שופך דמים.
<h3>עצר</h3>
כִּי <b>עָצֹר עָצַר</b> י"י <small>(בראשית כ, יח)</small>, <b>עֲצָרַנִי</b> י"י מִלֶּדֶת <small>(בראשית טז, ב)</small>, <b>וְעָצַר</b> אֶת הַשָּׁמַיִם <small>(דברים יא, יז)</small>, הֵן <b>יַעְצֹר</b> בַּמַּיִם וְיִבָשׁוּ <small>(איוב יב, טו)</small>. כִּי אִם אִשָּׁה <b>עֲצֻרָה</b> לָנוּ <small>(שמואל א' כא, ו)</small>, מנועה ממנו, כלומר עצורה בעבורנו שלא היתה עמנו כתמול שלשום בצאתי ויהיו כלי הנערים קדש אם כן טוהר לנו לאכלו. והוא דרך <b>חוֹל</b> <small>(שם)</small> פירוש והוא הלחם אין בו מעילה אחר שהוא שומר מלפני י"י כי אין מעילה בלחם הפנים אחר הקטרת בזיכים ואף כי היום יקדש בכלי <small>(שם)</small> אין צורך לומר זה שנוכל לאכלו אלא אפילו זה שהוא על השולחן שהוא קדוש בכלי שהשולחן מקדשו וכל זמן שהוא על השולחן יש בו מעילה אף על פי כן נוכל לאכלו מאחר שאין לך לחם אחר ואנחנו רעבים שאין לך דבר שעומד בפני פקוח נפש, אלא עבודה זרה וגילוי עריות ושפיכות דמים. כך נראה זה הפירוש מדברי רבותינו ז"ל במנחות <small>(דף צה ע"ב)</small> וכבר פירשתיו פירוש אחר בשרש <b>חָלַל.</b> <b>והשם</b> שְׁאוֹל <b>וְעֹצֶר</b> רָחַם <small>(משלי ל, טז)</small>. <b>והנפעל</b> וְהַמַּגֵּפָה <b>נֶעֱצָרָה</b> <small>(במדבר יז, טו)</small> <b>בְּהֵעָצֵר</b> שָׁמַיִם <small>(מלכים א' ח, לח)</small>, ענין המניע. ובענין קרוב לזה והוא ענין העכוב וְלֹא <b>עָצַרְתִּי</b> כֹּחַ <small>(דניאל י, ח)</small>, לא עכבתי הכח לעצמי. וְלֹא <b>עָצַר</b> כֹּחַ יָרָבְעָם <small>(דברי הימים ב' יג, כ)</small>, וְלֹא <b>עָצְרוּ</b> לָלֶכֶת אֶל תַּרְשִׁישׁ <small>(שם כ, לז)</small>, פירוש לא עצרו כח ללכת אל תרשיש. שָׂרִים <b>עָצְרוּ</b> בְמִלִּים <small>(איוב כט, ט)</small>,<b> נַעְצְרָה</b> נָּא אוֹתָךְ <small>(שופטים יג, טו)</small>, וְלֹא <b>יַעַצָרְכָה</b> הַגָּשֶׁם <small>(מלכים א' יח, מד)</small>, <b>עָצֻר</b> בְּעַצְמֹתָי <small>(ירמיה כ, ט)</small>, עוֹדֶנּוּ <b>עָצוּר</b> בַּחֲצַר הַמַּטָּרָה <small>(ירמיה לג, א)</small>, אַל <b>תַּעֲצָר</b> לִי לִרְכֹּב <small>(מלכים ב' ד, כד)</small>, אל תעכב לי הבהמה לרכוב. <b>עָצוּר</b> וְעָזוּב בְּיִשְׂרָאֵל <small>(מלכים א' יד, י)</small>, וְאֶפֶס <b>עָצוּר</b> וְעָזוּב <small>(דברים לב, לז)</small>, כתב אדוני אבי ז"ל <b>עָצוּר</b> העושר שהוא עצור בבתים ו<b>עָזוּב</b> המקנה שהיא עזוב בשדה. <b>והנפעל</b> <b>נֶעְצָר</b> לִפְנֵי י"י <small>(שמואל א' כא, ח)</small>, כלומר מעכב שם להתפלל.<b> והשם</b> <b>מֵעֹצֶר</b> וּמִמִּשְׁפָּט לֻקָּח <small>(ישעיה נג, ח)</small>, מקום שהיה עצור שם ורמז בו על הגלות. ומשקל אחר כִּי אֵין לַי"י <b>מַעְצוֹר</b> <small>(שמואל א' יד, ו)</small>. ומשקל אחר אִישׁ אֲשֶׁר אֵין <b>מַעְצָר</b> לְרוּחוֹ <small>(משלי כה, כח)</small> ענין כלם העכוב והמניעה. ומזה נקרא המלכות והממשלה עצר יוֹרֵשׁ <b>עֶצֶר</b> <small>(שופטים יח, ז)</small>, בשש נקודות. זֶה <b>יַעְצֹר</b> בְּעַמִּי <small>(שמואל א' ט, יז)</small>, אַל <b>יַעְצֹר</b> עִמְּךָ אֱנוֹשׁ <small>(דברי הימים ב' יד, י)</small>, לפי שהמלך או המושל עוצר העם מלצאת ומלעשות דבר בלי רשותו בענין שנאמר וּבִלְעָדֶיךָ לֹא יָרִים אִישׁ אֶת יָדוֹ וְאֶת רַגְלוֹ <small>(בראשית מא, מד)</small>. ומזה נקרא קבוץ האנשים ואסיפתם במקום אחד עצרה, קַדְּשׁוּ צוֹם קִרְאוּ <b>עֲצָרָה</b> <small>(יואל א, יד)</small>, <b>עֲצֶרֶת</b> בֹּגְדִים <small>(ירמיה ט, א)</small>, לפי שנעצרים ומתעכבים במקום אסיפתם. ואדוני אבי ז"ל פירש <b>עֲצֶרֶת בֹּגְדִים</b> מלכות בוגדים מן <b>יוֹרֵשׁ עֶצֶר</b>. ונקרא החג <b>עֲצֶרֶת</b> לפי שנעצרים ונמנעים העם בו מעשות מלאכה, ושמיני של סוכות הוא הנקרא עצרת מיוחד <small>(דברי הימים ב' ז, ט)</small> לפי שלא היה בו דבר לכנות אותו כמו חג המצות וחג השבועות וחג הסוכות, או לפי שהיו נעצרים בו עולי הרגל אחר השלימם חג הסוכות לעשות אותו היום קדש.
<h3>עקב</h3>
<b>עָקֹב</b> הַלֵּב מִכֹּל <small>(ירמיה יז, ט)</small>, <b>שם תאר</b>. כָל אָח <b>עָקוֹב יַעְקֹב</b> <small>(ירמיה ט, ג)</small>, ה<b>עי"ן</b> בשוא לבד וכל שום בר נש בשוא ופתח. <b>וַיַּעְקְבֵנִי</b> זֶה פַעֲמַיִם <small>(בראשית כז, לו)</small>.<b> והתאר</b> לנקבה <b>עֲקֻבָּה</b> מִדָּם <small>(הושע ו, ח)</small>, יאמו מן עקוב עקבה כמו מן <b>אָדוֹם אֲדֻמָּה</b>. <b>והשם</b> וְיֵהוּא עָשָׂה<b> בְעָקְבָּה</b> <small>(מלכים ב' י, יט)</small>, ענין הכל התרמית והערמה. וכן פירשו רבותינו ז"ל <small>(מכות י ע"א)</small> <b>עֲקֻבָּה מִדָּם</b> שהיו עוקבין להרוג נפשות, כלומר מערימין. ובמקום אחר פירשו עקבה מלוכלכת שאמרו בתלמוד ירושלמי <small>(עבודה זרה פרק חמישי משנה ז')</small> אם יש בו עקבת יין אסור ואמרו מהו עקבת יין? דההוא דמלכלך כדכתיב <b>עֲקֻבָּה מִדָּם</b>. וְהָיָה <b>הֶעָקֹב</b> לְמִישׁוֹר <small>(ישעיה מ, ד)</small>, הדרך המעקל וקשה לעלות בו. יֹאחֵז <b>בְּעָקֵב</b> פָּח <small>(איוב יח, ט)</small>, וְאַתָּה תְּשׁוּפֶנּוּ <b>עָקֵב</b> <small>(בראשית ג, טו)</small>, וְיָדוֹ אֹחֶזֶת <b>בַּעֲקֵב</b> עֵשָׂו <small>(בראשית כה, כו)</small>, הִגְדִּיל עָלַי<b> עָקֵב</b> <small>(תהלים מא, י)</small>, פירוש הגדיל עלי עקבו כאילו אני תחת רגלו. והקבוץ בלשון זכרים צְאִי לָךְ <b>בְּעִקְבֵי</b> הַצֹּאן <small>(שיר השירים א, ח)</small>, כלומר הליכות. ובלשון נקבות <b>עִקְּבוֹת</b> מְשִׁיחֶךָ <small>(תהלים פט, נב)</small>, <b>וְעִקְּבוֹתֶיךָ</b> לֹא נֹדָעוּ <small>(תהלים עז, כ)</small>, רצונו לומר מקום הליכותיך, ודגש <b>קו"ף</b> <b>עִקְּבוֹת, וְעִקְּבוֹתֶיךָ</b> לתפארת. <b>והפעל</b> מזה בַּבֶּטֶן <b>עָקַב</b> <small>(הושע יב, ד)</small>, כלומר אחז בעקבו. ומזה נָטִיתִי לִבִּי לַעֲשׂוֹת חֻקֶּיךָ לְעוֹלָם<b> עֵקֶב</b> <small>(תהלים קיט, קיב)</small>, בחמש נקדות כלומר עד סוף העולם. וכן וְאֶצְּרֶנָּה <b>עֵקֶב</b> <small>(תהלים קיט, לג)</small> עד סוף העולם, רצונו לומר כל ימי חיותי. וְהוּא יָגֻד <b>עָקֵב</b> <small>(בראשית מט, יט)</small>, כלומר לסוף. ואמרו לסוף עקב לפי שהעקב סוף הגוף. ומזה עוד <b>הפעל הכבד</b> [פִּעֵל] וְלֹא <b>יְעַקְּבֵם</b> כִּי יִשָּׁמַע קוֹלוֹ <small>(איוב לז, ד)</small>, לא יאחרם לסוף אך יביא תכף הברק הרעם. וכן אמר על הַשְֹּכַר עקב לפי שׁהשֹכר סוף המעשה וְהָיָה <b>עֵקֶב</b> תִּשְׁמְעוּן <small>(דברים ז, יב)</small>, בשכר שתשמעון, יָשׁוּבוּ עַל <b>עֵקֶב</b> בָּשְׁתָּם <small>(תהלים ע, ד)</small>, בשכר בשתם ישובו אחור. בְּשָׁמְרָם <b>עֵקֶב</b> רָב <small>(תהלים יט, יב)</small> שכר רב. וכן <b>עֵקֶב</b> אֲשֶׁר שָׁמַע אַבְרָהָם <small>(בראשית כו, ה)</small>. <b>עֵקֶב</b> הָיְתָה רוּחַ אַחֶרֶת עִמּוֹ <small>(במדבר יד, כד)</small>. וכן קראו לשכר <b>אחרית</b> כִּי אִם יֵשׁ <b>אַחֲרִית</b> וְתִקְוָתְךָ לֹא תִכָּרֵת <small>(משלי כג, יח)</small> וכן פירש אדוני אבי ז"ל לָמָּה אִירָא בִּימֵי רָע עֲוֹן <b>עֲקֵבַי</b> יְסוּבֵּנִי <small>(תהלים מט, ו)</small>, למה אירע בימי רע כלומר בימי העונש עון עקבי יסבני השכר הרע שיהיה לי לאחריתי עתה יסובבני אם כן למה אירא, כי עתה אני מקבל שכר מעשי, ועון שאמר הוא שכר העון כמו כִּי לֹא שָׁלֵם <b>עֲוֹן</b> הָאֱמֹרִי <small>(בראשית טו, טז)</small>. וְאֶת <b>עֲקֵבוֹ</b> מִיָּם לָעִיר <small>(יהושע ח, יג)</small>, פירשו סופו. ואדוני אבי ז"ל פירשו מענין <b>וַיַּעְקְבֵנִי</b> שאמר בו התרגום <b>וְחַכְּמַנִי</b> שהוא מענין מארב, רוצה לומר מארבו היה מים לעיר. וכן אמר התרגום בזה <b>וְיַת כְּמָנֵיהּ מַעֲרַב לְקַרְתָּא</b>.
<h3>עקד</h3>
<b>וַיַּעֲקֹד</b> אֶת יִצְחָק בְּנוֹ <small>(בראשית כב, ט)</small>, ויקשור. וַיִּתֵּן פְּנֵי הַצֹּאן אֶל <b>עָקֹד</b> <small>(בראשית ל, מ)</small> <b>עֲקֻדִּים</b> נְקֻדִּים <small>(בראשית ל, לט)</small>, פירוש שהכתמים שלהן במקום שקושרין אותו היד והרגל, שכופפין היד על הרגל וקושרין ובאותו מקרבם היו כתמיהם לכך קראן עקודים. בֵּית <b>עֵקֶד</b> הָרֹעִים <small>(מלכים ב' י, יב)</small>, בחמש נקודות תרגם יונתן <b>בֵּית כְּנִישַׁת רַעֲיָא</b>. ואדוני אבי ז"ל פירש בית שהיו הרועים גוזזים שם את צאנם ובשעת הגזיזה קושרין אותם ברגליהם מקום העקידה.
<h3>עקה</h3>
וְעָשִׂיתָ<b> מַעֲקֶה</b> לְגַגֶּךָ <small>(דברים כב, ח)</small>, הוא בנין שעושין לגג סביבותיו בנין גבוה עשר טפחים או יותר כדי שלא יפול הנופל ממנו.
<h3>עקל</h3>
עַל כֵּן יֵצֵא מִשְׁפָּט <b>מְעֻקָּל</b> <small>(חבקוק א, ד)</small>, פירוש מעוות. נָחָשׁ <b>עֲקַלָּתוֹן</b> <small>(ישעיה כז, א)</small>, הוא לויתן ההולך בים דרך עקלתון שמעקל עצמו שאינו יכול לפשוט עצמו במקומות מהים מרוב גדלו וארכו. וכן קראו נָחָשׁ בָּרִיחַ <small>(שם)</small> שמכריח מקומות מהים מן הקצה אל הקצה והוא משל על מלכי האומות. וכבר כתבנו בו פירוש אחר בשרש <b>נָחַשׁ</b>. ובהכפל ה<b>עי"ן</b> ו<b>למ"ד</b> אֳרָחוֹת <b>עֲקַלְקַלּוֹת</b> <small>(שופטים ה, ו)</small>, וְהַמַּטִּים <b>עַקַלְקַלּוֹתָם</b> <small>(תהלים קכה, ה)</small>. כלם ענין עוות.
<h3>עקר</h3>
<b>לַעֲקוֹר</b> נָטוּעַ <small>(קהלת ג, ב)</small>. <b>והנפעל</b> וְעֶקְרוֹן <b>תֵּעָקֵר</b> <small>(צפניה ב, ד)</small>. כל דבר הנהרס או הנתלש מעקרו יפול בו לשון עקירה, כלומר הסרת העקר כי השרש הוא עקר בארמית בְּרַם <b>עִקַּר</b> שָׁרְשׁוֹהִי <small>(דניאל ד, יב)</small>. וכן רבותינו ז"ל הרגילו לקרוא ליסודי הדברים <b>עִקָּר</b> <small>(ברכות יב ע"ב. יג ע"א)</small>. <b>והפעל הכבד</b> [פִּעֵל] בכריתת עקבי הבהמה אֶת סוּסֵיהֶם <b>תְּעַקֵּר</b> <small>(יהושע יא, ו)</small>, אֶת סוּסֵיהֶם<b> עִקֵּר</b> <small>(יהושע יא, ט)</small>,<b> וַיְעַקֵּר</b> דָּוִיד אֶת כָּל הָרֶכֶב <small>(שמואל ב' ח, ד)</small>, <b>עִקְּרוּ</b> שׁוֹר <small>(בראשית מט, ו)</small>, כי רגלי הבהמה הם יסוד ועקר לבהמה מה שאין כן באדם לפיכך כנה כריתת עקבי הבהמה בלשון עקירה כמו תלישת הנטוע משרשו. אוֹ <b>לְעֵקֶר</b> מִשְׁפַּחַת גֵּר <small>(ויקרא כה, מז)</small>, בחמש נקודות. ואמרו רבותינו ז"ל <small>(בבא מציעא דף עא ע"א)</small> זה שנמכר לעבודה זרה עצמה להיות לה שמש. וקראו עקר לפי שנעקר מכל עסקיו לשמש לעבודה זרה לחטוב עצים ולשאוב מים. <b>עָקָר וַעֲקָרָה</b> <small>(דברים ז, יד)</small>, מוֹשִׁיבִי <b>עֲקֶרֶת</b> הַבַּיִת <small>(תהלים קיג, ט)</small>, האשה שאינה יולדת נקראת עקרה. וכן האיש שאינו מוליד נקרא עקר. ואפשר שנקראת כן שנעקר בה דבר שאינה יכולה לקבל הזרע. וכן האיש שאינו מוציא הזרע כמשפט.
<h3>עקשׁ</h3>
[הִפְעִיל] תָּם אָנִי <b>וַיַּעְקְשֵׁנִי</b> <small>(איוב ט, כ)</small>. <b>והנפעל</b> <b>וְנֶעְקַשׁ</b> דְּרָכַיִם יִפּוֹל בְּאֶחָת <small>(משלי כח, יח)</small>. <b>והכבד</b> [פִּעֵל] נְתִיבוֹתֵיהֶם <b>עִקְּשׁוּ</b> לָהֶם <small>(ישעיה נט, ח)</small>, וְאֵת כָּל הַיְשָׁרָה <b>יְעַקֵּשׁוּ</b> <small>(מיכה ג, ט)</small>, <b>וּמְעַקֵּשׁ</b> דְּרָכָיו יִוָּדֵעַ <small>(משלי י, ט)</small>. <b>והתאר</b> דּוֹר <b>עִקֵּשׁ</b> <small>(דברים לב, ה)</small>, אֲשֶׁר אָרְחֹתֵיהֶם <b>עִקְּשִׁים</b> <small>(משלי ב, טו)</small>, תּוֹעֲבַת י"י<b> עִקְּשֵׁי</b> לֵב <small>(משלי יא, כ)</small>. <b>והשם</b> הָסֵר מִמְּךָ <b>עִקְּשׁוּת</b> פֶּה <small>(משלי ד, כד)</small>, כלם דגושת ה<b>קו"ף</b>. ומשקל אחר<b> וּמַעֲקַשִּׁים</b> לְמִישׁוֹר <small>(ישעיה מב, טז)</small>, הכל עניך עוות.
<h3>ערר</h3>
וְאָנֹכִי הוֹלֵךְ <b>עֲרִירִי</b> <small>(בראשית טו, ב)</small>, יחיד בלא בנים. וכן כִּתְבוּ אֶת הָאִישׁ הַזֶּה <b>עֲרִירִי</b> <small>(ירמיה כב, ל)</small>. <b>עֲרִירִים</b> יִהְיוּ <small>(ויקרא כ, כא)</small>, אמרו רבותינו ז"ל <small>(יבמות נה ע"א)</small> אף על פי שיש לו בנים קוברן ויהיו בלא בנים. <b>עֲרִירִים</b> יָמֻתוּ <small>(ויקרא כ, כ)</small>, שלא יהיו להם בנים.
<h3>ערב</h3>
[הִתְפָּעֵל] וּבְשִׂמְחָתוֹ לֹא <b>יִתְעָרַב</b> זָר <small>(משלי יד, י)</small>, <b>וַיִּתְעָרְבוּ</b> בַגּוֹיִם <small>(תהלים קו, לה)</small>, וּלְפֹתֶה שְׂפָתָיו לֹא <b>תִתְעָרָב</b> <small>(משלי כ, יט)</small>. <b>והשם</b> וְגַם <b>עֵרֶב</b> רַב עָלָה אִתָּם <small>(שמות יב, לח)</small>, וַיַּבְדִּילוּ כָל <b>עֵרֶב</b> <small>(נחמיה יג, ג)</small>, בחמש נקודות. ענין ערבוב והתחברות הדברים. ומזה נקרא העת אחר ביאת השמש <b>ערב</b> <b>בָּעֶרֶב</b> בָּשָׂר לֶאֱכֹל <small>(שמות טז, ח)</small>, בשש נקודות, מפני שהוא עת החשך ויתערבו הדברים שלא יכיר אדם ולא יפריד בין דבר לדבר. ולפי שהערב יחלק הלילה מן היום נקראת הלילה ערב. וַיְהִי <b>עֶרֶב</b> וַיְהִי בֹקֶר <small>(בראשית א, ה)</small>, מָתַי אָקוּם וּמִדַּד <b>עָרֶב</b> <small>(איוב ז, ד)</small>. בֵּין <b>הָעַרְבָּיִם</b> <small>(שמות יב, ו)</small> הוא מעת נטות השמש למערב והוא משש שעות ולמעלה עד הלילה. ואמר <b>עַרְבָּיִם</b> שהם שנים כי מעת שתתחיל השמש לנטות הוא הערב האחד ואחר ביאת השמש הוא הערב השני ובין הזמן הזה הוא מה שאומר עליו בין הערבים. ופאת ביאת השמש נקרא מערב וְיִירְאוּ <b>מִמַּעֲרָב</b> אֶת שֵׁם י"י <small>(ישעיה נט, יט)</small>. וב<b>ה"א</b> הנוספת מֵעֵבֶר לַיַּרְדֵּן <b>מַעְרָבָה</b> <small>(דברי הימים א' כו, ל)</small>, וַיַּישְּׁרֵם לְמַטָּה <b>מַּעְרָבָה</b> <small>(שם ב' לב, ל)</small>, כי הם מלעיל. וב<b>ה"א</b> הנקבה לְמַעַן יֵדְעוּ מִמִּזְרַח שֶׁמֶשׁ <b>וּמִמַּעֲרָבָה</b> <small>(ישעיה מה, ו)</small>,<b> מַעְרָבָה</b> לְגִיחוֹן <small>(דברי הימים ב' לג, יד)</small> הם <b>מלרע</b>. <b>והפעל ממנו</b> הִנֵּה נָא רָפָה הַיּוֹם <b>לַעֲרֹב</b> <small>(שופטים יט, ט)</small>. <b>עָרְבָה</b> כָּל שִׂמְחָה <small>(ישעיה כד, יא)</small>. כלומר חשכה. אֶת הַשְּׁתִי אוֹ אֶת <b>הָעֵרֶב</b> <small>(ויקרא יג, נב)</small> בחמש נקודות, הוא חוט האריגה שקורי לו בלע"ז <b>טרמ"א</b>. ונקרא כן שמתערב עם השתי כי חוט השתי הוא דק וחוט הערב הוא עבה ממנו ומתערב עם השתי. וְאֵת כָּל <b>עֹרֵב</b> לְמִינוֹ <small>(דברים יד, יד)</small>, וְאֶת <b>הָעֹרְבִים</b> צִוִּיתִי לְכַלְכֶּלְךָ שָׁם <small>(מלכים א' יז, ד)</small>, <b>וְהָעֹרְבִים</b> מְבִיאִים לוֹ לֶחֶם וּבָשָׂר <small>(מלכים א' יז, ו)</small>. יִקְּרוּהָ <b>עֹרְבֵי</b> נַחַל <small>(משלי ל, יז)</small>, ידוע, וּמָלְאוּ בָּתֵּי מִצְרַיִם אֶת <b>הֶעָרֹב</b> <small>(שמות ח, יז)</small>, וַיָּבֹא <b>עָרֹב</b> כָּבֵד <small>(שמות ח, כ)</small>, הם אספסופי ה<b>חי"ת</b> ממינים הרבה. וענין אחר <b>וְעָרְבָה</b> לַי"י מִנְחַת יְהוּדָה <small>(מלאכי ג, ד)</small>, כלומר תיטב ותהנה לו והכשר לפניו. וכן <b>וְעָרְבָה</b> שְׁנָתֶךָ <small>(משלי ג, כד)</small>, וּשְׁנָתִי <b>עָרְבָה</b> לִּי <small>(ירמיה לא, כה)</small>, <b>יֶעֱרַב</b> עָלָיו שִׂיחִי <small>(תהלים קד, לד)</small>, אֲשֶׁר <b>עָרַבְתְּ</b> עֲלֵיהֶם <small>(יחזקאל טז, לז)</small>, <b>עָרֵב</b> לָאִישׁ לֶחֶם שָׁקֶר <small>(משלי כ, יז)</small>, כִּי קוֹלֵךְ <b>עָרֵב</b> <small>(שיר השירים ב, יד)</small>, וְזִבְחֵיכֶם לֹא <b>עָרְבוּ</b> לִי <small>(ירמיה ו, כ)</small>. והעובר מזה <b>עֲרֹב</b> עַבְדְּךָ לְטוֹב <small>(תהלים קיט, קכב)</small>, כלומר הטיב והכשר עבדך לטוב. וכן עָשְׁקָה לִּי <b>עָרְבֵנִי</b> <small>(ישעיה לח, יד)</small>, ויתכן להיות מזה מִי הוּא זֶה<b> עָרַב</b> אֶת לִבּוֹ לָגֶשֶׁת אֵלַי <small>(ירמיה ל, כא)</small>, כלומר מי הוא זה אשר הטיב את לבו והכשירו לגשת אלי. ומזה נקראו השמים ערבות לָרֹכֵב <b>בָּעֲרָבוֹת</b> <small>(תהלים סח, ה)</small>, לפי שהם טובים ונכבדים. וכן מפרשים מזה וְאֵת בְּנֵי <b>הַתַּעֲרֻבוֹת</b> <small>(מלכים ב' יד, יד)</small>, רצונו לומר בני האצילים והחשובים, וכן אמר התרגום <b>יַת בְּנֵי רַבְרְבַיָא</b>. וכתב רבי יונה כי אפשר להיות מן הענין הזה <b>וְאֶת הָעֹרְבִים צִוִּיתִי לְכַלְכֶּלְךָ שָׁם</b>, ואומרו <b>צִוִּיתִי</b> רצונו לומר שהעיר את רוחם לכלכלהו. והנכון שהם עורבים ממש שהם העופות הטמאות השחורות כמו שכתבנו. וענין אחר כִּי עַבְדְּךָ <b>עָרַב</b> אֶת הַנַּעַר <small>(בראשית מד, לב)</small>, אִם <b>עָרַבְתָּ</b> לְרֵעֶךָ <small>(משלי ו, א)</small>, אָנֹכִי <b>אֶעֶרְבֶנּוּ</b> <small>(בראשית מג, ט)</small>, <b>בַּעֹרְבִים</b> מַשָּׁאוֹת <small>(משלי כב, כו)</small>, שִׂימָה נָּא <b>עָרְבֵנִי</b> עִמָּךְ <small>(איוב יז, ג)</small>. <b>וההתפעל</b> <b>הִתְעָרֶב</b> נָא אֶת אֲדֹנִי הַמֶּלֶךְ אַשּׁוּר <small>(ישעיה לו, ח)</small>.<b> והשם</b> עֹרֵב <b>עֲרֻבָּה</b> לִפְנֵי רֵעֵהוּ <small>(משלי יז, יח)</small>, <b>פירמנצ"ה</b> בלע"ז. והמשכון אִם תִּתֵּן <b>עֵרָבוֹן</b> עַד שָׁלְחֶךָ <small>(בראשית לח, יז)</small>. ומזה הענין לפי דעתי וְאֶת <b>עֲרֻבָּתָם</b> תִּקָּח <small>(שמואל א' יז, יח)</small>, כלומר משכונם כי דרך אנשי הצבא לשים משכונות על הוצאתם לפי שאין המעות מצויין עסהן ואמר לו שיקח ויוציא משכונם מאשר משכונו אצלו. וכן בני התערבות, בני השרים שהיו נותנין אותם בבית המלך <b>עֵרָבוֹן</b> שלא ימרדו בו <b>אישטי"ט</b> [<b>אושטז"י</b>] בלע"ז. <b>והפעל</b> <b>ממנו</b> שְׂדֹתֵינוּ וּכְרָמֵינוּ וּבָתֵּינוּ אֲנַחְנוּ<b> עֹרְבִים</b> <small>(נחמיה ה, ג)</small>, כלומר ממשכנים. ומזה קראו למסחר מערב וערב וְאֶל כָּל <b>הָעֶרֶב</b> אֲשֶׁר בְּתוֹכָהּ <small>(ירמיה נ, לז)</small>, בחמש נקודות. <b>מַעֲרָבֵךְ</b> וְכָל קְהָלֵךְ בְּתוֹכֵךְ <small>(יחזקאל כז, לד)</small>, רצונו לומר אנשי מערבך. מַחֲזִיקֵי בִדְקֵךְ <b>וְעֹרְבֵי מַעֲרָבֵךְ</b> <small>(יחזקאל כז, כז)</small>. וכתב אדוני אבי ז"ל מזה <b>וְאֶת הָעֹרְבִים צִוִּיתִי לְכַלְכֶּלְךָ שָׁם, וְהָעֹרְבִים מְבִיאִים לוֹ לֶחֶם וּבָשָׂר</b>. ונקרא המסחר כן לפי שדרך הסוחרים לערב זה לזה בסחורתם. אֲשֶׁר שַׂמְתִּי <b>עֲרָבָה</b> בֵיתוֹ <small>(איוב לט, ו)</small>, מדבר. וכן בַּמִּדְבָּר <b>בָּעֲרָבָה</b> <small>(דברים א, א)</small>, צִיָּה<b> וַעֲרָבָה</b> <small>(ירמיה נא, מג)</small>, <b>עֲרָבָה</b> לוֹ לֶחֶם לַנְּעָרִים <small>(איוב כד, ה)</small>, הָיָה הַשָּׁרוֹן <b>כָּעֲרָבָה</b> <small>(ישעיה לג, ט)</small>, <b>בְּעַרְבוֹת</b> מוֹאָב <small>(במדבר כב, א)</small>, זְאֵב <b>עֲרָבוֹת</b> יְשָׁדְדֵם <small>(ירמיה ה, ו)</small>, וְחַדּוּ מִזְּאֵבֵי <b>עֶרֶב</b> <small>(חבקוק א, ח)</small>, שֹׁפְטֶיהָ זְאֵבֵי<b> עֶרֶב</b> <small>(צפניה ג, ג)</small>, כולם והדומים להם ענין מדבר. ואפשר לפרש ואבי ערב, זאב ערבות, מן <b>עֶרֶב</b> שהוא הלילה לפי שהזאבים באים לעיר בלילה לטרוף. וכן תרגם יונתן <b>דֵיבֵי רַמְשָׁא</b>. <b>עֲרַב</b> וְכָל נְשִׂיאֵי קֵדָר <small>(יחזקאל כז, כא)</small>, וְאֵת כָּל מַלְכֵי <b>עֲרָב</b> <small>(ירמיה כה, כד)</small>, מַשָּׂא<b> בַּעְרָב</b> <small>(ישעיה כא, יג)</small>. וכן כָּל מַלְכֵי <b>הָעֶרֶב</b> הַשֹּׁכְנִים בַּמִּדְבָּר <small>(ירמיה כה, כד)</small>. והוא בשש נקודות. והם הערביים השוכנים במדבר. אבל וְאֵת כָּל <b>הָעֶרֶב</b> <small>(ירמיה כה, כ)</small>, הוא עם המקובץ מעמים רבים כמו וגם <b>עֵרֶב</b> רב. ויונתן תרגם <b>סוּמְכְוָתָא</b>, לשון ערבוב והוא בחמש נקודות. והמסורת אומיא ורמשא בשלש נקודות ערוב ומטוה בשתי נקודות. <b>כַּעֲרָבִים</b> עַל יִבְלֵי מָיִם <small>(ישעיה מד, ד)</small>, <b>וְעַרְבֵי</b> נָחַל <small>(ויקרא כג, מ)</small>, ידוע.
<h3>ערג</h3>
כְּאַיָּל <b>תַּעֲרֹג</b> עַל אֲפִיקֵי מָיִם כֵּן נַפְשִׁי <b>תַעֲרֹג</b> אֵלֶיךָ <small>(תהלים מב, א)</small>, תזעק ותהמה. ולשון עריגה לאיל כמו לשון געיה לשור, ולשון שאגה ונהימה ונעירה לאריה. ובדברי רבותינו ז"ל לשון נעירה לחמור כמו שאמרו <small>(ברכות ג ע"א)</small> משמרה ראשונה חמור נוער ואמר תערוג לשון נקבה כי אפשר כי הנקבה [היא] עורגת יותר לצמא מהזכר. ואמר <b>אַיָּל</b> ואם <b>ה"א</b> נקבה כמו שאמר <b>גָּמָל</b> על הנקבות גְּמַלִּים מֵינִיקוֹת <small>(בראשית לב, טז)</small>. או יהיה פירוש כאיל כנפש אַיָּל. <b>כַּעֲרוּגַת</b> הַבֹּשֶׂם <small>(שיר השירים ה, יג)</small>. והקבוץ <b>מֵעֲרֻגוֹת</b> מַטָּעָהּ <small>(יחזקאל יז, ז)</small>,<b> לַעֲרוּגוֹת</b> הַבֹּשֶׂם <small>(שיר השירים ו, ב)</small>, כשזורעין הגן עושין אותו תלמים תלמים שורות שורות והשורה נקראת ערוגה. והלשון ועיד בדברי רבותינו ז"ל באמרם <small>(כלאים פרק שני משנה א)</small> ערוגה שהיא ששה על ששה. וזולת זה הרבה.
<h3>ערד</h3>
וּמֹסְרוֹת <b>עָרוֹד</b> מִי פִתֵּחַ <small>(איוב לט, ה)</small>, תרגום פֶּרֶה לִמֻּד מִדְבָּר <small>(ירמיה ב, כד)</small> <b>כְּעָרוֹדָא דִמְדוֹרָהּ בְּמַדְבְּרָא</b> והוא חמור הבר. ואמרו רבותינו ז"ל <small>(ברכות ט ע"ב)</small> כדי שיכיר בין חמור לערוד.
<h3>ערה</h3>
[הִפְעִיל] תַּחַת אֲשֶׁר <b>הֶעֱרָה</b> לַמָּוֶת נַפְשׁוֹ <small>(ישעיה נג, יב)</small>. <b>ופעל כבד</b> [פִּעֵל] אחר אַל <b>תְּעַר</b> נַפְשִׁי <small>(תהלים קמא, ח)</small>, <b>וַתְּעַר</b> כַּדָּהּ <small>(בראשית כד, כ)</small>, <b>וִיעָרוּ</b> אֶת הָאָרוֹן <small>(דברי הימים ב' כד, יא)</small>, ענין שפיכה ויציקה. ואפשר להיות מזה הענין תִּשְׁכְּרִי <b>וְתִתְעָרִי</b> <small>(איכה ד, כא)</small>, כי כן דרך השכור להקיא אחר שנשתכר הרבה. ועניו אחר את מקרה הֶעֱרָה <small>(ויקרא כ, יח)</small>. <b>וכבד אחר</b> [פִּעֵל] פָּתְהֵן <b>יְעָרֶה</b> <small>(ישעיה ג, יז)</small>, <b>עָרוֹת</b> יְסוֹד עַד צַוָּאר <small>(חבקוק ג, יג)</small>, <b>עָרוּ עָרוּ</b> עַד הַיְסוֹד בָּהּ <small>(תהלים קלז, ז)</small>. <b>וההתפעל</b> תִּשְׁכְּרִי <b>וְתִתְעָרִי</b> <small>(איכה ד, כא)</small>, על דרך וישכר וַיִּתְגַּל בְּתוֹךְ אָהֳלֹה <small>(בראשית ט, כא)</small>. <b>והשם</b> וְאַתְּ עֵרֹם <b>וְעֶרְיָה</b> <small>(יחזקאל טז, ז)</small>, פירוש בערום ובעריה. וכן וְהִנִּיחוּךְ עֵירֹם <b>וְעֶרְיָה</b> <small>(יחזקאל טז, לט)</small>, או יהיה <b>תאר</b> וכשידבר על כנסת ישראל ידבר פעם לשון זכר ופעם לשון נקבה כמו שכתבנו בחלק הדקדוק. והוא הנכון. <b>עֶרְיָה</b> בֹשֶׁת <small>(מיכה א, יא)</small>, <b>עֶרְיָה</b> תֵעוֹר קַשְׁתֶּךָ <small>(חבקוק ג, ט)</small>, אבל תעור מנחי ה<b>עי"ן</b>.<b> עֶרְוַת</b> אָבִיךָ <b>וְעֶרְוַת</b> אִמְּךָ לֹא תְגַלֵּה <small>(ויקרא יח, ז)</small>, כִּי <b>עֶרְוַת</b> הָאָרֶץ בָּאתֶם לִרְאוֹת <small>(בראשית מב, יב)</small>. ומשקל אחר <b>כְּמַעַר</b> אִישׁ וְלֹיוֹת סָבִיב <small>(מלכים א' ז, לו)</small>, וְהַרְאֵיתִי גוֹיִם<b> מַעְרֵךְ</b> <small>(נחום ג, ה)</small>, ענין כל אלו ענין גילוי. ורבי יונה פירש כמער איש מצד כלומר שהצורות היו מקיפות כל צד מצדי כל קרש וקרש והוא כמו שאמר מֵעֵבֶר אִישׁ לֹיוֹת <small>(מלכים א' ז, לו)</small>. וכן פירש <b>מִמַּעֲרֵה</b> גָבַע <small>(שופטים כ, לג)</small>, מצר הגבעה. ויונתן תרגם <b>מִמֵישַׁר גִבְעָתָא</b>. ותרגם <b>מֵעֵבֶר אִישׁ לֹיוֹת</b> <b>כִּכְבַשׁ עוֹבַד דִבּוּק</b>. וכן תרגם <b>כְּמַעַר אִישׁ וְלֹיוֹת סָבִיב</b> <b>כְּבַשׁ חָד וּמַדְבַּק סְחוֹר סְחוֹר</b>. ויתכן להיות מזה הענין עַד <b>יֵעָרֶה</b> עָלֵינוּ רוּחַ מִמָּרוֹם <small>(ישעיה לב, טו)</small>, כלומר עד יגלה. או הוא מהענין הראשון ובא על דרך<b> אֶשְׁפּוֹךְ</b> אֶת רוּחִי <small>(יואל ג, א)</small>. וענין אחר וְקִיר <b>עֵרָה</b> מָגֵן <small>(ישעיה כב, ו)</small>, והוא ענין דבוק כלומר שדבק המגינים אל החומה להילחם אל העיר. וכן תרגם יונתן <b>וְעַל שׁוּר דְבַקוּ תְרֵיסִין</b>. ודומה לו בדברי רבותינו ז"ל <small>(חולין מו ע"א)</small> מעורה בטרפשין כלומר דבוקה. אם היו מעורות בגידין אסורות <small>(ביצה ז ע"א)</small> ודומה שפירשו רבותינו ז"ל מן הענין הזה כמער איש, שאמרו <small>(יומא נד ע"א)</small> מאי כמער איש ולויות סביב? אמר רבה בר שילא כאיש המעורה בלויה שלו, כלומר כאיש הדבק באשתו פה כנגד פה. והכניס רבי יהודה בענין <b>וְקִיר עֵרָה מָגֵן</b>, עד <b>יֵעָרֶה</b> עלינו. וענין אחר <b>עָרוֹת</b> עַל יְאוֹר <small>(ישעיה יט, ז)</small>, והוא <b>תאר</b> לירקות ולדשאים הלחים. ובא בפלס <b>בָּלוֹת</b> וּמְטֻלָּאוֹת <small>(יהושע ט, ה)</small>. וכן <b>מִמַּעֲרֵה גָבַע</b>, רצונו לומר מקום סמוך לגבעה שהיה שם מקום דשאים ועשבים וכנהו כן ללחות הדשאים שבו.<b> וההתפעל</b> מזה הענין <b>וּמִתְעָרֶה</b> כְּאֶזְרָח רַעֲנָן <small>(תהלים לז, לה)</small>, כלומר מתלחלח.
<h3>ערך</h3>
<b>וְעָרַךְ</b> עָלֶיהָ הָעֹלָה <small>(ויקרא ו, ה)</small>, <b>וַיַּעֲרֹךְ</b> עָלָיו עֵרֶךְ לֶחֶם <small>(שמות מ, כג)</small>, <b>יַעֲרֹךְ</b> אֶת הַנֵּרוֹת <small>(ויקרא כד, ד)</small>. בִּעוּתֵי אֱלוֹהַּ <b>יַעַרְכוּנִי</b> <small>(איוב ו, ד)</small>, בפתח ה<b>עי"ן</b> רצונו לומר יערכו לפני. וְיַגִּידֶהָ <b>וְיַעְרְכֶהָ</b> לִי <small>(ישעיה מד, ז)</small>, בשוא ה<b>עי"ן</b>. וְלֹא <b>עָרַךְ</b> אֵלַי מִלִּין <small>(איוב לב, יד)</small>. בֹּקֶר <b>אֶעֱרָךְ</b> לְךָ <small>(תהלים ה, ד)</small>, פירוש אערוך לך תפלתי. <b>עָרוּךְ</b> כְּאִישׁ לַמִּלְחָמָה <small>(ירמיה ו, כג)</small>. <b>עֱרוּךְ</b> מִלְחָמָה <small>(יואל ב, ו)</small>, סמוך וה<b>עי"ן</b> בשוא וסגול. <b>עֲרוּכָה</b> בַכֹּל וּשְׁמֻרָה <small>(שמואל ב' כג, ה)</small>, <b>עֶרְכָה</b> לְפָנַי הִתְיַצָּבָה <small>(איוב לג, ד)</small>, פירוש <b>עֱרוּךְ מִלְחָמָה</b> או ערוך טענותיך. <b>והשם</b> נֵרֹת <b>הַמַּעֲרָכָה</b> <small>(שמות לט, לז)</small>, ענין כלם והדומים להם ענין סדר. ושם מקום המלחמה מִן <b>הַמַּעֲרָכָה</b> נַסְתִּי הַיּוֹם <small>(שמואל א' ד, טז)</small>. והקבוץ מערכות. ובסמוך <b>מַעַרְכוֹת</b> פְּלִשְׁתִּים <small>(שמואל א' כג, ג)</small>, <b>מַעַרְכוֹת</b> יִשְׂרָאֵל <small>(שמואל א' יז, מה)</small>, <b>מַעַרְכוֹת</b> אֱלֹהִים חַיִּים <small>(שם א' יז, כו)</small>, כלם בפתח ה<b>עי"ן</b> כלומר מקום שעורכים המלחמה אלו נכח אלו. <b>עֵרֶךְ</b> לֶחֶם <small>(שמות מ, כג)</small>,<b> וְעֵרֶךְ</b> בְּגָדִים <small>(שופטים יז, י)</small>, בחמש נקודות. כלומר סדר בגדיו ממה שצריך אליו. ואמר בו התרגום <b>וְזוּג לְבוּשִׁין</b>. לְאָדָם <b>מַעַרְכֵי</b> לֵב <small>(משלי טז, א)</small>, בפתח ה<b>עי"ן</b> מה שיחשוב ויסדר בלבו להוציא בלשונו ופעמים לא יזדמן לו לדבר מה שחשב כי מי"י הוא מענה לשון, על דרך אִם אֶצְדָּק פִּי יַרְשִׁיעֵנִי <small>(איוב ט, כ)</small>. וענין אחר קרוב לזה לֹא <b>יַעַרְכֶנָּה</b> זָהָב וּזְכוֹכִית <small>(איוב כח, יז)</small>, כִּי מִי בַשַּׁחַק <b>יַעֲרֹךְ</b> לַי"י <small>(תהלים פט, ז)</small> וְאַתָּה אֱנוֹשׁ <b>כְּעֶרְכִּי</b> <small>(תהלים נה, יד)</small>, לֹא יָדַע אֱנוֹשׁ <b>עֶרְכָּהּ</b> <small>(איוב כח, יג)</small>. ונאמר כי וּמַה דְּמוּת <b>תַּעַרְכוּ</b> לוֹ <small>(ישעיה מ, יח)</small>, מהפעל הכבד ומשפטו <b>תַּעֲרִיכוּ</b> כמו <b>וַיַּדְבְּקוּ</b> גַם הֵמָּה <small>(שמואל א' יד, כג)</small>, שמשפטו <b>וַיַּדְבִּיקוּ</b>. לפי שהוא יוצא לשלישי כי הדמות עורך והאדם מעריך. וכן<b> וְהֶעֱרִיךְ</b> אֹתוֹ הַכֹּהֵן <small>(ויקרא כז, ח)</small>, <b>יַעֲרִיכֶנּוּ</b> הַכֹּהֵן <small>(שם)</small>, <b>כְּעֶרְכְּךָ</b> הַכֹּהֵן <small>(ויקרא כז, יב)</small>, וְהָיָה <b>עֶרְכְּךָ</b> הַזָּכָר <small>(ויקרא כז, ג)</small>, ה<b>כ"ף</b> לנוכח הכהן ואיננה נוספת כאשר חשבו רבים, רוצה לומר כערך שתשים עליו כן יהיה ואף על פי שנכנסה עליו <b>ה"א</b> הידיעה במלת<b> הָעֶרְכְּךָ</b> <small>(שם מ, כג)</small> שלא כמנהג הנה כמוהו בְּתוֹךְ הָאָהֳלִי <small>(יהושע ז, כא)</small>. וענין אילו השווי והשומא.
<h3>ערל</h3>
<b>וַעֲרַלְתֶּם</b> עָרְלָתוֹ אֶת פִּרְיוֹ <small>(ויקרא יט, כג)</small>. <b>והשם</b> לְאִישׁ אֲשֶׁר לוֹ <b>עָרְלָה</b> <small>(בראשית לד, יד)</small>. ומשקל אחר אֶל גִּבְעַת <b>הָעֲרָלוֹת</b> <small>(יהושע ה, ג)</small>. <b>והתאר וְעָרֵל</b> זָכָר אֲשֶׁר לֹא יִמּוֹל <small>(בראשית יז, יד)</small>. ומשקל אחר <b>עֶרֶל</b> לֵב <b>וְעֶרֶל</b> בָּשָׂר <small>(יחזקאל מד, ט)</small>, בשש נקודות כי הסמוך מן וערל זכר <b>עֲרַל</b> שְׂפָתָיִם <small>(שמות ו, יב)</small>, כל דבר היתר והכבד שראוי להשליכו ולהסירו יקרא ערלה. וכן <b>עֲרַל שְׂפָתָיִם</b>, כי העלג יכבדו עליו דבריו ויוציא בשפתיו דברים יתרים עד שיגיע אל הדבור שרוצה לדבר והוא שקורין לו בלע"ז <b>אופנ"י</b> [<b>טארטלי"ו</b>]. וכן<b> עֲרֵלָה</b> אָזְנָם <small>(ירמיה ו, י)</small>, לשון נקבה כלומר כבדה ויותרת בשר כאילו אינה כרויה לשמוע. וכן ערל לב, <b>עַרְלֵי</b> לֵב <small>(ירמיה ט, כה)</small>, כאילו לבם כבד ויתר בשר ושומן המכסהו שלא יוכל להבין על דרך הַשְׁמֵן לֵב הָעָם הַזֶּה וְאָזְנָיו הַכְבֵּד <small>(ישעיה ו, י)</small>. רְדָה וְהָשְׁכְּבָה אֶת <b>עֲרֵלִים</b> <small>(יחזקאל לב, יט)</small>, אֲשֶׁר יָרְדוּ <b>עֲרֵלִים</b> אֶל אֶרֶץ תַּחְתִּיּוֹת <small>(יחזקאל לב, כד)</small>. וכן כלם אשר הם ביחזקאל בפרשת נחה על המון מצרים רצונו לומר בהם כבדי העונות ויתרי החטאים. או פירושם ערילי לבבות. וכן אמר התרגום בהם<b> חַיָבַיָא</b>. שְׁתֵה גַם אַתָּה <b>וְהֵעָרֵל</b> <small>(חבקוק ב, טז)</small>, התגלה שתגלה ערותך על דרך וישכר ויתגל, או הוא הפוך. והנכון בו <b>וְהֵרָעֵל</b> מענין כּוֹס <b>הַתַּרְעֵלָה</b> <small>(ישעיה נא, יז)</small>.
<h3>ערם</h3>
<b>עָרֹם יַעְרִם</b> הוּא <small>(שמואל א' כג, כב)</small>, וּפֶתִי <b>יַעְרִם</b> <small>(משלי יט, כה)</small>, וְשֹׁמֵר תּוֹכַחַת <b>יַעְרִם</b> <small>(משלי טו, ה)</small>, עַל עַמְּךָ <b>יַעֲרִימוּ</b> סוֹד <small>(תהלים פג, ד)</small>. <b>והתאר</b> וְהַנָּחָשׁ הָיָה <b>עָרוּם</b> <small>(בראשית ג, א)</small>, מֵפֵר מַחְשְׁבוֹת <b>עֲרוּמִים</b> <small>(איוב ה, יב)</small>. <b>והשם</b> וַיַּעֲשׂוּ גַם הֵמָּה <b>בְּעָרְמָה</b> <small>(יהושע ט, ד)</small>, לֹכֵד חֲכָמִים <b>בְּעָרְמָם</b> <small>(איוב ה, יג)</small>, הנכון בו בערמתם. וכן כִּתְבוּנָם עֲצַבִּים <small>(הושע יג, ב)</small> שהנכון בתבונתם, ענין התחבולות והערמה. וענין אחר <b>וְעֵרוֹם</b> כִּסָּה בָגֶד <small>(יחזקאל יח, ט)</small>, וְאַתְּ <b>עֵרֹם</b> וְעֶרְיָה <small>(יחזקאל טז, ז)</small>, וגם הוא <b>תאר</b> כי כשידבר על כנסת ישראל ידבר בלשון זכר ונקבה. ונכתב ב<b>יו"ד</b> המשך אחר ה<b>עי"ן</b> <b>וְעֵירֹם</b> יְכַסֶּה בָּגֶד <small>(יחזקאל יח, ז)</small>, כִּי <b>עֵירֹם</b> אָנֹכִי <small>(בראשית ג, י)</small>, בִּהְיוֹתֵךְ <b>עֵרֹם</b> וְעֶרְיָה <small>(יחזקאל טז, כב)</small>, כִּי <b>עֵירֻמִּם</b> הֵם <small>(בראשית ג, ז)</small>. ומשקל אחר <b>עָרוֹם</b> וְיָחֵף <small>(ישעיה כ, ב)</small>. והקבוץ וַיִּהְיוּ שְׁנֵיהֶם <b>עֲרוּמִּים</b> <small>(בראשית ב, כה)</small>, וּבִגְדֵי <b>עֲרוּמִּים</b> תַּפְשִׁיט <small>(איוב כב, ו)</small>, בדגש. ונכתבו ב<b>ו"ו</b> עם הדגש. והדומים להם כתבנו בחלק הדקדוק. והמסורת חכימין רפין ערטיליאן דגשין. ומשקל אחר <b>התאר</b> <b>מַעֲרֻמֵּיהֶם</b> הִלְבִּישׁוּ <small>(דברי הימים ב' כח, טו)</small>. או הוא שם. <b>והשם</b> עוד <b>וּבְעֵירֹם</b> וּבְחֹסֶר כֹּל <small>(דברים כח, מח)</small> ויתכן גם <b>עֵרֹם וְעֶרְיָה</b>, ופירושו בערום ובעריה וענינם ידוע. וענין אחר בִּקְצֵה <b>הָעֲרֵמָה</b> <small>(רות ג, ז)</small>, <b>עֲרֵמַת</b> חִטִּים <small>(שיר השירים ז, ג)</small>. והקבוץ בלשון נקבות וַיִּתְּנוּ <b>עֲרֵמוֹת עֲרֵמוֹת</b> <small>(דברי הימים ב' לא, ו)</small>. ובלשון זכרים סָלּוּהָ כְמוֹ <b>עֲרֵמִים</b> <small>(ירמיה נ, כו)</small>. <b>והנפעל</b> <b>מזה</b> <b>נֶעֶרְמוּ</b> מַיִם <small>(שמות טו, ח)</small>, כלומר שעמדו ערמות ערמות, כמו שאמר נִצְּבוּ כְמוֹ <b>נֵד</b> <small>(שם)</small>. ובדרך ההשאלה הַיְחַיּוּ אֶת הָאֲבָנִים <b>מֵעֲרֵמוֹת</b> הֶעָפָר וְהֵמָּה שְׂרוּפוֹת <small>(נחמיה ג, לד)</small>. לַח וְלוּז <b>וְעַרְמוֹן</b> <small>(בראשית ל, לז)</small>, <b>וְעַרְמֹנִים</b> לֹא הָיוּ כְּפֹארֹתָיו <small>(יחזקאל לא, ח)</small>, הם הנקראים בלשון רבותינו ז"ל דופלי. וכן אמר התרגום<b> וְדִדְלוּף</b>. ואומרים כי הוא האילן הנקרא בלע"ז <b>קשטני"ר</b>.
<h3>ערס</h3>
רֵאשִׁית <b>עֲרִסֹתֵכֶם</b> <small>(במדבר טו, כ)</small>, וְרֵאשִׁית <b>עֲרִסוֹתֵיכֶם</b> <small>(יחזקאל מד, ל)</small>, פירושו בצק, והוא ידוע.
<h3>ערף</h3>
יָדְךָ <b>בְּעֹרֶף</b> אֹיְבֶיךָ <small>(בראשית מט, ח)</small>, כִּי עַם קְשֵׁה <b>עֹרֶף</b> הוּא <small>(שמות לד, ט)</small>, <b>עֹרֶף</b> וְלֹא פָנִים <small>(ירמיה יח, יז)</small>, פָנוּ אֵלַי<b> עֹרֶף</b> וְלֹא פָנִים <small>(ירמיה ב, כז)</small>, וְאֶת <b>עָרְפְּךָ</b> הַקָּשֶׁה <small>(דברים לא, כז)</small>. מִמּוּל <b>עָרְפּוֹ</b> <small>(ויקרא ה, ח)</small>, העורף הוא אחורי הפנים. וכן אמת רבותינו ז"ל <small>(חולין יט ע"ב)</small> עורף דלהדי פנים, ומול עורף הוא מה שאחורי הגרון. והפעל ממנו <b>וַעֲרַפְתּוֹ</b> <small>(שמות יג, יג)</small>, כלומר שתכרות ערפו. ופירשו רבותינו ז"ל <small>(בכורות י ע"ב)</small> שמכה אותו בקופיץ ממול ערפו. וכן <b>וְעָרְפוּ</b> שָׁם אֶת הָעֶגְלָה <small>(דברים כא, ד)</small>, שהיו מכין אותה בקופיץ ממול ערפה <small>(סוטה פרק השיעי משנה ה. דף מה ע"ב)</small>. זוֹבֵחַ הַשֶּׂה <b>עֹרֵף</b> כֶּלֶב <small>(ישעיה סו, ג)</small>, כלומר מי שהוא זובח השה לפני אחשוב אותו כאילו הוא עורף כלב לפני כי אמאס בזבחיהם.<b> יַעֲרֹף</b> מִזְבְּחוֹתָם <small>(הושע י, ב)</small>, יהרוס. וכן צַר וָאוֹר חָשַׁךְ <b>בַּעֲרִיפֶיהָ</b> <small>(ישעיה ה, ל)</small>, לדעת רבים כלומר בהריסותיה ובחרבותיה. ולפי דעתי כי בעריפיה כמו בשמיה, רצונו לומר כי השמש והסהר חשכו לה בשמיה מרוב הצרה. וכנה השמים עדיפים על שם שיערפו טל כמו שאמר עליהם אַף שָׁמָיו <b>יַעַרְפוּ</b> טָל <small>(דברים לג, כח)</small>, ופירוש יערפו יזלו. וכן <b>יַעֲרֹף</b> כַּמָּטָר לִקְחִי <small>(דברים לב, ב)</small>, יזל.
<h3>ערץ</h3>
לֹא <b>תַעֲרֹץ</b> מִפְּנֵיהֶם <small>(דברים ז, כא)</small>, לֹא <b>תַעַרְצוּן</b> וְלֹא תִירְאוּן <small>(דברים א, כט)</small>, פעל <b>בודד</b>. והפעל <b>העובר</b> בְּקוּמוֹ <b>לַעֲרֹץ</b> הָאָרֶץ <small>(ישעיה ב, יט)</small>, הֶעָלֶה נִדָּף <b>תַּעֲרוֹץ</b> <small>(איוב יג, כה)</small>, כִּי <b>אֶעֱרוֹץ</b> הָמוֹן רַבָּה <small>(איוב לא, לד)</small>, אוּלַי <b>תַּעֲרוֹצִי</b> <small>(ישעיה מז, יב)</small>, ענינם והדומה להם השבר והחתת. ופירוש <b>אוּלַי תַּעֲרוֹצִי</b> תשברי אויביך. <b>והשם</b> <b>בַּעֲרוּץ</b> נְחָלִים לִשְׁכֹּן <small>(איוב ל, ג)</small>, בשקל <b>גְּבוּל, זְבוּל</b> רצונו לומר בבקעי הנחלים. ומשקל אחר מְסָעֵף פֻּארָה <b>בְּמַעֲרָצָה</b> <small>(ישעיה י, לג)</small>, בתוקף גדול ובשבר. <b>והנפעל</b> אֵל <b>נַעֲרָץ</b> בְּסוֹד קְדשִׁים רַבָּה <small>(תהלים פט, ח)</small>, ונקרא השם יתברך נערץ לפי שיערצו ויחתו בני אדם ממנו כמו שנקרא <b>נוֹרָא</b> לפי שיראו ממנו. וכן הגבור החזק נקרא עריץ לפי שיערצו וייראו ממנו. כְּגִבּוֹר <b>עָרִיץ</b> <small>(ירמיה כ, יא)</small>, <b>עָרִיצֵי</b> גּוֹיִם <small>(יחזקאל כח, ז)</small>. וְאֶת אֱלֹהֵי יִשְׂרָאֵל <b>יַעֲרִיצוּ</b> <small>(ישעיה כט, כג)</small>, שיתנו לו העריצות והכח שיאמת עליו שהוא נערץ. וכן יתכן אוּלַי <b>תַּעֲרוֹצִי</b> <small>(שם)</small>, התחזקי שיערצו ארביך ממך. וְהוּא מוֹרַאֲכֶם וְהוּא <b>מַעֲרִצְכֶם</b> ח, יג)</small>, <b>שם</b> בפלס יִתֶּן אֹכֶל <b>לְמַכְבִּיר</b> <small>(איוב לו, לא)</small> כלומר הוא מעריצכם, שתערצו ממנו כמו הוא מוראכם שתיראו ממנו.
<h3>ערק</h3>
<b>הָעֹרְקִים</b> צִיָּה <small>(איוב ל, ג)</small>, הנסים. תרגום וַיָּנָס <small>(בראשית לט, יב)</small> <b> וַעֲרַק</b>. <b>וְעֹרְקַי</b> לֹא יִשְׁכָּבוּן <small>(בראשית ל, יז)</small>, גידי. בַּרְזֶל <b>עָשׁוֹת</b> <small>(יחזקאל כז, יט)</small> תרגומו <b>בְּעַרְקִין דְבַרְזֶל</b> כלומר גידי ברזל כמו שנאמר במקום אחר וְגִיד בַּרְזֶל עָרְפֶּךָ <small>(ישעיה מח, יט)</small>, ובערבי יקראו הגידין <b>א"ל ערו"ק</b>.
<h3>ערשֹ</h3>
הִנֵּה <b>עַרְשׂוֹ עֶרֶשׂ</b> בַּרְזֶל <small>(דברים ג, יא)</small>, עַל <b>עֶרֶשׂ</b> דְּוָי <small>(תהלים מא, ד)</small>, בשש נקודות. אַף <b>עַרְשֵׂנוּ</b> רַעֲנָנָה <small>(שיר השירים א, טז)</small>. והקבוץ בילשון נקבות וּסְרֻחִים עַל <b>עַרְשׂוֹתָם</b> <small>(עמוס ו, ד)</small>, תרגום מטה<b> עַרְסָא</b>.
<h3>עשׁשׁ</h3>
<b>עָשׁ</b> יֹאכְלֵם <small>(ישעיה נ, ט)</small>, כִּי כַבֶּגֶד יֹאכְלֵם<b> עָשׁ</b> <small>(ישעיה נא, ח)</small>, פירושו כמו שאוכל העש הבגד כן יאכלם העש כלומר דבר קל יאכלם, וכן אמר כבגד יבלו עש יאכלם. ועש הוא התולעת האוכל הבגדים <b>טארמ"ה</b>. והפעל ממנו <b>עָשְׁשָׁה</b> בְכַעַס עֵינִי נַפְשִׁי וּבִטְנִי <small>(תהלים לא, י)</small>, וַעֲצָמַי <b>עָשֵׁשׁוּ</b> <small>(תהלים לא, יא)</small>.
<h3>עשֹב</h3>
<b>עֵשֶׂב</b> מַזְרִיעַ זֶרַע <small>(בראשית א, יא)</small>, וְנָתַתִּי <b>עֵשֶׂב</b> בְּשָׂדְךָ <small>(דברים יא, טו)</small>, בחמש נקודות. וְכָל <b>עֶשְׂבָּם</b> אוֹבִישׁ <small>(ישעיה מב, טו)</small>, ידוע. והקבוץ בלשון נקבות<b> עִשְּׂבוֹת</b> הָרִים <small>(משלי כז, כה)</small>, ודגשות ה<b>שֹי"ן</b> לתפארת. ופירוש הפסוק כן אמר ידע תדע פני צאנך שית לבך לעדרים כלומר שתכין לעדריך מאכל בבית כי לא לעולם חסן כלומר לא ימצא בכל עת מרעה בשדות, כי יש עת שייבש העשב וזהו גָּלָה חָצִיר וְנִרְאָה דֶשֶׁא <small>(שם)</small> אף על פי שנראה הדשא פעמים נאספו ויכלו עשבות הרים.
<h3>עשֹה</h3>
<b>עָשָׂה</b> י"י אֲשֶׁר זָמָם <small>(איכה ב, יז)</small>, שֹׁפְטֵי אֶרֶץ כַּתֹּהוּ <b>עָשָׂה</b> <small>(ישעיה מ, כג)</small>, על דרך וְנָטָה עָלֶיהָ קַו תֹהוּ וְאַבְנֵי בֹהוּ <small>(ישעיה לד, יא)</small>. עַל כָּל הַגּוֹיִם אֲשֶׁר <b>עָשָׂה</b> <small>(דברים כו, יט)</small>, אָנֹכִי <b>עָשִׂיתִי</b> אֶרֶץ <small>(ישעיה מה, יב)</small>, הוּא <b>עָשְׂךָ</b> וַיְכֹנֲנֶךָ <small>(דברים לב, ו)</small>, <b>הָעֲשֻׂיָה</b> בְּהַר סִינַי <small>(במדבר כח, ו)</small>. אֲשֶׁר בָּרָא אֱלֹהִים <b>לַעֲשׂוֹת</b> <small>(בראשית ב, ג)</small>, פירוש לעשות מהיום ההוא ואילך, כלומר כי הוא ברא כל מין ומין מהנבראים בששת ימי בראשית להיותם עושים הם ומחדשים כל אחד במינו עוד כל ימי העולם. <b>והנפעל</b> בְּכֹל אֲשֶׁר <b>נַעֲשָׂה</b> תַּחַת הַשֶּׁמֶשׁ <small>(קהלת ט, ג)</small>, יְשׁוּעֹת בַּל <b>נַעֲשֶׂה</b> אֶרֶץ <small>(ישעיה כו, יח)</small>, וַאֲשֶׁר הָיָה<b> נַעֲשֶׂה</b> לְיוֹם אֶחָד <small>(נחמיה ה, יח)</small>, עַד חֲצִי הַמַּלְכוּת<b> וְתֵעָשׂ</b> <small>(אסתר ז, ב)</small>. ולא נמלטו מענין זה וַיְמַהֵר<b> לַעֲשׂוֹת</b> אֹתוֹ <small>(בראשית יח, ז)</small>, שפירושו לתקן אותו. וכן<b> לַעֲשׂוֹת</b> אֶת יוֹם הַשַּׁבָּת <small>(דברים ה, טו)</small>, לתקנו ולשמרו. וכן וְלֹא <b>עָשָׂה</b> רַגְלָיו <small>(שמואל ב' יט, כה)</small>, <b>וְעָשְׂתָה</b> אֶת צִפָּרְנֶיהָ <small>(דברים כא, יב)</small>, וכלם שפירושם תיקון, כי גם הם כלולים בענין הראשון. וכן יש לפרש מזה כִּי אֵינָם יוֹדְעִים <b>לַעֲשׂוֹת</b> רָע <small>(קהלת ד, יז)</small>, פירוש כי אינם יודעים לתקן הרע שעשו בזבח שהם נותנים כי אינם חוזרים בתשובה ומה יועיל הקרבן. ויש מפרשים כי מילת רק נסתרת עמו, ופירושו כי הם אינם יודעים לעשות רק רע. וכן בחסרון מלת רק לֹא <b>תַעֲשׂוּן</b> כְּכֹל אֲשֶׁר אֲנַחְנוּ<b> עֹשִׂים</b> פֹּה הַיּוֹם אִישׁ כָּל הַיָּשָׁר בְּעֵינָיו <small>(דברים יב, ח)</small>, פירוש רק איש כיל הישר בעיניו יעשה להקריב קרבנותיו בבמתו ולא יצטרך להביאם בבמה גדולה כמו שעתה אנחנו עושים שאין לנו רשות לשחוט ולהקריב אלא באהל מועד על המזבח. וזהו שאמר <small>(שם)</small> כִּי לֹא בָאתֶם עַד עָתָּה אֶל <b>הַמְּנוּחָה</b> וְאֶל <b>הַנַּחֲלָה</b> אל המנוחה זו שילה ואל הנחלה זו ירושלם. כלומר קודם שתבואו המנוחה ואל הנחלה הותרו הבמות לכם משתעברו את הירדן. וכן מזה וְתַחַת <b>מַעֲשֶׂה</b> מִקְשֶׁה <small>(ישעיה ג, כד)</small>, כי מעשה אינו סמוך למקשה כי הוא בסגול רוצה לומר מעשה ומקשה כמו שֶׁמֶשׁ יָרֵחַ <small>(חבקוק ג, יב)</small>, ופירושו תחת התיקון וההשויה כלומר תחת, תיקון השער והשויתו תהיה קרחה. וכן אשר פירושם אסיפה וקנין כמו <b>וַתַּעַשׂ</b> הָאָרֶץ <small>(בראשית מא, מז)</small>, וְאֶת הַנֶּפֶשׁ אֲשֶׁר <b>עָשׂוּ</b> בְחָרָן <small>(בראשית יב, ה)</small>, <b>עָשָׂה</b> לִי אֶת הַחַיִל הַזֶּה <small>(דברים ח, יז)</small>, והדומה להם כי הקנין והאסיפה והתיקון הכל הוא מעשה. וכן י"י אֲשֶׁר <b>עָשָׂה</b> אֶת מֹשֶׁה וְאֶת אַהֲרֹן <small>(שמואל א' יב, ו)</small>, כלומר שהגדילם ברוחו והזמינם לשליחותו. ויונתן תרגם<b> דַעֲבַד גְבוּרָן עַל יְדֵי משֶׁה וְאַהֲרן</b>. ויפה כתב רבי יהודה שלא כתב בכולם אלא ענין אחד כי כולם ענין אחד אבל כל אחד יתפרש לפי מקומו אל הלשון הקרוב אליו. <b>והשם</b> כִּי אֵין <b>מַעֲשֶׂה</b> וְחֶשְׁבּוֹן וְדַעַת <small>(קהלת ט, י)</small>. והקבוץ אֶת כָּל <b>הַמַּעֲשִׂים שֶׁנַּעֲשׂוּ</b> <small>(קהלת א, יד)</small>, וְאִישׁ בְּמָעוֹן<b> וּמַעֲשֵׂהוּ</b> בַכַּרְמֶל <small>(שמואל א' כה, ב)</small>, רוצה לומר הצאן והבקר שלו כי לפי שהאדם המתעסק בקנין הצאן כל מעשהו ומלאכתו עליהם אומר עליהם מעשה. וכן יַעַן בִּטְחֵךְ <b>בְּמַעֲשַׂיִךְ</b> <small>(ירמיה מח, ז)</small>, וכן אומר עליהם מלאכה לְרֶגֶל הַמְּלָאכָה אֲשֶׁר לְפָנַי <small>(בראשית לג, יד)</small>. אֲשֶׁר נִסְתַּרְתָּ שָּׁם בְּיּוֹם <b>הַמַּעֲשֶׂה</b> <small>(שמואל א' כ, יט)</small>, רצה לומר ביום שעושין בו מעשה כי אותו יום ראש חדש היה והיה מנהגם שלא לעשות מלאכה בראש חדש כמו שהוא מנהג הנשים שלנו היום שאינן עושות מלאכה בראש חדש. וכן אמר התרגום <b>בְּיוֹמָא דְחוֹלָא</b>. <b>וְעָשְׂתָה</b> אֶת צִפָּרְנֶיהָ <small>(דברים כא, יב)</small>, תגדל אותם. כך פירש רבי עקיבא <small>(יבמות דף מח ע"א)</small> כדי שתגנה בעיניו ולא יקחנה, וגלחה את ראשה כי שיער האשה יפיה, ורבי אליעזר פירש שתסיר אותם, וראיה לדבריו וְלֹא <b>עָשָׂה</b> רַגְלָיו וְלֹא <b>עָשָׂה</b> שְׂפָמוֹ <small>(שמואל ב' יט, כה)</small>. וענין שני הִנְנִי <b>עֹשֶׂה</b> אֶת כָּל מְעַנַּיִךְ <small>(צפניה ג, יט)</small>, <b>בַּעְשׂוֹת</b> מִמִּצְרַיִם דַּדַּיִךְ <small>(יחזקאל כג, כא)</small>. <b>והפעל הכבד</b> [פִּעֵל] וְשָׁם <b>עִשּׂוּ</b> דַּדֵּי בְּתוּלֵיהֶן <small>(יחזקאל כג, ג)</small>, וְהֵמָּה <b>עִשּׂוּ</b> דַּדֵּי בְתוּלֶיהָ <small>(יחזקאל כג, ח)</small>, <b>ושלא נזכר פעלו</b> [פֻּעַל] <b>עֻשֵּׂיתִי</b> בַסֵּתֶר <small>(תהלים קלט, טו)</small>, ענין הכל הסחיטה והכתישה.
<h3>עשׁן</h3>
וְהַר סִינַי <b>עָשַׁן</b> כֻּלּוֹ <small>(שמות יט, יח)</small>, פעל <b>עבר</b> כי חציו קמץ וחציו פתח. גַּע בֶּהָרִים <b>וְיֶעֱשָׁנוּ</b> <small>(תהלים קמד, ה)</small>. <b>והתאר</b> וְאֶת הָהָר <b>עָשֵׁן</b> <small>(שמות כ, טו)</small>, הָאוּדִים <b>הָעֲשֵׁנִים</b> <small>(ישעיה ז, ד)</small>. <b>והשם</b> תַנּוּר <b>עָשָׁן</b> <small>(בראשית טו, יז)</small>, ואפשר שהוא תאר. <b>כֶּעָשָׁן</b> נִמְלָחוּ <small>(ישעיה נא, ו)</small> וְהִבְעַרְתִּי <b>בֶעָשָׁן</b> רִכְבָּהּ <small>(נחום ב, יד)</small>, כלומר באשׁ גדול שנראה עשנו מרחוק. ובסמוך וְהִנֵּה עָלָה <b>עֲשַׁן</b> הָעִיר <small>(יהושע ח, כ)</small>. ומשקל אחר <b>כְּעֶשֶׁן</b> הַכִּבְשָׁן <small>(שמות יט, יח)</small>, בשש נקודות ידוע. ולפי שהאף והחרון הוא החמימות, וכן כנהו באש כִּי אֵשׁ קָדְחָה בְאַפִּי <small>(דברים לב, כב)</small>, כנהו גם כן בעשן עַד מָתַי <b>עָשַׁנְתָּ</b> בִּתְפִלַּת עַמֶּךָ <small>(תהלים פ, ה)</small>, <b>יֶעְשַׁן</b> אַפְּךָ בְּצֹאן מַרְעִיתֶךָ <small>(תהלים עד, א)</small>, עָלָה <b>עָשָׁן</b> בְּאַפּוֹ <small>(שמואל ב' כב, ט)</small>, <b>יֶעְשַׁן</b> אַף י"י וְקִנְאָתוֹ <small>(דברים כט, יט)</small>.
<h3>עשׁק</h3>
אֶת מִי <b>עָשַׁקְתִּי</b> אֶת מִי רַצּוֹתִי <small>(שמואל א' יב, ג)</small>, לֹא <b>תַעֲשֹׁק</b> אֶת רֵעֲךָ וְלֹא תִגְזֹל <small>(ויקרא יט, יג)</small>, איננו כפל דבר, כי פירוש<b> לֹא תַעֲשֹׁק אֶת רֵעֲךָ</b> אם בא ממון רעך לידך בפקדון או בהלואה או נתחייבת לו שכרו כשישאלנו ממך לא תכבוש הממון ותאמר לא אחזירנו לך. ופירוש <b>לֹא תִגְזֹל</b> שחוטף ממנו או לוקח ממנו בחזקה. וכן פירשו רבותינו ז"ל <small>(בבא קמא עט ע"ב)</small> והביאו ראיה מן וַיִּגְזֹל אֶת הַחֲנִית מִיַּד הַמִּצְרִי <small>(שמואל ב' כג, כא)</small>. וכן הפרידם הכתוב באמרו אוֹ <b>בְגָזֵל</b> אוֹ <b>עָשַׁק</b> אֶת עֲמִיתוֹ <small>(ויקרא ה, כא)</small>. והנה נתבאר ענינם בפסוק <b>עֲשׁוּקִים</b> בְּנֵי יִשְׂרָאֵל וּבְנֵי יְהוּדָה יַחְדָּו וְכָל שֹׁבֵיהֶם הֶחֱזִיקוּ בָם מֵאֲנוּ שַׁלְּחָם <small>(ירמיה נ, לג)</small>, ומה שאמר וְהַצִּילוּ <b>גָזוּל</b> מִיַּד <b>עָשׁוֹק</b> <small>(ירמיה כב, ג)</small>, לא שהכל אחד אלא שבודאי הגוזל עושק, כי אחר שיגזול חברו בחזקה אין צריך לומר שיעשקנו אם יבא ממונו לידו. ומלת <b>עָשׁוֹק</b> <b>תאר</b> בפלס <b>גָּדוֹל, רָחוֹק</b>. ולפי דעתי כן הוא אָדָם<b> עָשֻׁק</b> בְּדַם נָפֶשׁ <small>(משלי כח, יז)</small>, <b>תאר</b> והוא כמו עושק ואף על פי שהוא בשורק נמצאו כמהו תארים בשורק. וכן פירש אדוני אבי ז"ל חֵץ שָׁוחֻט [שָׁחוּט<b>]</b> <small>(ירמיה ט, ז)</small> <b>תאר</b> כמו שוחט. ופירושו אדם שהוא עושק אחרים בדם נפש כלומר שהוא הורג בני אדם. ואדוני אבי ז"ל פירש עשוק שעשקו יצרו הרע והרג אה הנפש עד רדתו לגיהנם לא יתמכו בו בני אדם ולא יעזרוהו, ואמר <b>יָנוּס</b> בעבור שהוא בפחד כל ימיו. ופירוש <b>עָשְׁקָה</b> לִּי עָרְבֵנִי <small>(ישעיה לח, יד)</small>, לפי דעתי שהוא צווי ואף על פי שאינו חטוף הנה כמוהו <b>שָׁמְרָה</b> נַפְשִׁי כִּי חָסִיד אָנִי <small>(תהלים פו, ב)</small> ופירושו ויתר והוסיף לי ימי ושני. ובדברי רבותינו ז"ל <small>(בבא מציעא נא ע"א)</small> עשיק לגביך ושוי לכרסיך, פירוש לכסות את עצמך קנה הכסות בויתור ובתוספת דמים אף על פי שאינו שוה כל כך, אבל לבטנך קנה בשוה. וכבר פירשנוהו ענין אחר פעל עובר לנקבה ופירושו עשקה לי מחלתי ערבני אתה. הה שכתבתי הוא הישר והנכוןבעיני. ופירוש<b> עֲלֵיהֶם</b> יִחְיוּ <small>(בבא מציעא לח, טז)</small> על השנים שקצבת לאדם עליהם יוכלו לחיות עם רצונך כמו שאני עושה, כי כבר נשלמו ימי הקצובים והוספת לי עליהם חמש עשרה שנה. וּלְכָל בָּהֶן חַיֵּי רוּחִי <small>(שם)</small> לכל אספר, ואומר כי בהן בשני התוספת חיי רוחי. ובדרך ההשאלה הֵן <b>יַעֲשֹׁק</b> נָהָר <small>(איוב מ, כג)</small>, כלומר שמושכו כולו אל פיו כאילו עשקו. <b>והפעל הכבד</b> [פֻּעַל] <b>הַמְעֻשָּׁקָה</b> בְּתוּלַת בַּת צִידוֹן <small>(ישעיה כג, יב)</small>. <b>והשם</b> כִּי <b>הָעֹשֶׁק</b> יְהוֹלֵל חָכָם <small>(קהלת ז, ז)</small>. ובתוספת <b>מ"ם</b> עם סימן הנקבה וְרַב <b>מַעֲשַׁקּוֹת</b> <small>(משלי כח, טז)</small>, מֹאֵס בְּבֶצַע <b>מַעֲשַׁקּוֹת</b> <small>(ישעיה לג, טו)</small>.
<h3>עשֹק</h3>
וַיִּקְרָא שֵׁם הַבְּאֵר<b> עֵשֶׂק</b> <small>(בראשית כו, כ)</small>, בחמש נקודות. <b>וההתפעל</b> <b>ממנו</b> כִּי <b>הִתְעַשְּׂקוּ</b> עִמּוֹ <small>(שם)</small>, ענין טרידה וערעור מדברי רבותינו ז"ל ויצאו עיליה עשקין <small>(בבא קמא ט ע"א)</small>, פירוש מערער לומר שלי היא.
<h3>עשׁר</h3>
אַךְ <b>עָשַׁרְתִּי</b> מָצָאתִי אוֹן לִי <small>(הושע יב, ט)</small>, לֹא <b>יֶעְשַׁר</b> וְלֹא יָקוּם חֵילוֹ <small>(איוב טו, כט)</small>. <b>והפעל הכבד</b> [הִפְעִיל] ואיננו יוצא אַל תִּירָא כִּי <b>יַעֲשִׁר</b> אִישׁ <small>(תהלים מט, יז)</small>. בָּרוּךְ י"י <b>וַאעְשִׁר</b> <small>(זכריה יא, ה)</small>, בנוח ה<b>אל"ף</b>. וְיַד חָרוּצִים <b>תַּעֲשִׁיר</b> <small>(משלי י, ד)</small>, עַל כֵּן גָּדְלוּ <b>וַיַּעֲשִׁירוּ</b> <small>(ירמיה ה, כז)</small>. ואשר הם פעל <b>יוצא</b> אֲנִי<b> הֶעֱשַׁרְתִּי</b> אֶת אַבְרָם <small>(בראשית יד, כג)</small>, <b>יַעְשְׁרֶנּוּ</b> הַמֶּלֶךְ <b>עֹשֶׁר</b> גָּדוֹל <small>(שמואל א' יז, כה)</small>, רַבַּת <b>תַּעְשְׁרֶנָּה</b> <small>(תהלים סה, י)</small>, משפטם <b>יעשִׁירנו, תעשִׁירנה</b>. בִּרְכַּת י"י הִיא <b>תַעֲשִׁיר</b> <small>(משלי י, כב)</small>. <b>והתאר</b> <b>עָשִׁיר</b> וָרָשׁ נִפְגָּשׁוּ <small>(משלי כב, כ)</small>, וְאֶת <b>עָשִׁיר</b> בְּמֹתָיו <small>(ישעיה נג, ט)</small>, <b>וַעֲשִׁירִים</b> בַּשֵּׁפֶל יֵשֵׁבוּ <small>(קהלת י, ו)</small>. ופירש רבי יונה ואת עשיר במותיו כמו רשע. ועשירים בשפל כמו חכמים. ואין נכון להוציאם מענין עושר. ופירוש <b>וְאֶת עָשִׁיר בְּמֹתָיו</b> לפי שאמר ויתן את רשעים קברו, כלומר שמת קודם זמנו שיהרגוהו על לא חמס בכפיו כמו הרשעים שמתים טרם זמנם כמו שאמר הנביא אַנְשֵׁי דָמִים וּמִרְמָה לֹא יֶחֱצוּ יְמֵיהֶם <small>(תהלים נה, כד)</small> או שהורגים אותם על רשעם. וכן ואת עשיר במותיו כמו העשיר שהורגים אותו על עשרו. ופירוש <b>וַעֲשִׁירִים בַּשֵּׁפֶל יֵשֵׁבוּ</b> לפי שאמר נתן השכל במרומים רבים רצה לומר בעלי השכל והחכמה נהנו במרומים על חכמתם, אבל העשירים שאין עסקם על החכמה כי אם לקבץ ממון בשפל ישבו.
<h3>עשֹר</h3>
צֹאנְכֶם <b>יַעְשֹׂר</b> <small>(שמואל א' ח, יז)</small>, רוצה לומר יקח המעשֹר. <b>והפעל הכבד</b> [הִפְעִיל] <b>עַשֵּׂר אֲעַשְּׂרֶנּוּ</b> לָךְ <small>(בראשית כח, כב)</small>, רוצה לומר אתן המעשר לך. <b>וכבד אחר</b> [הִפְעִיל] <b>לַעְשֵׂר</b> אֶת כָּל מַעְשַׂר תְּבוּאָתְךָ <small>(דברים כו, יב)</small>, רוצה לומר לתת המעשר. ומשפט המלה <b>לְהַעְשֵֹר</b>. וכן <b>בַּעְשֵׂר</b> הַלְוִיִּם <small>(נחמיה י, לט)</small> משפטה <b>בְּהַעְשֵֹר</b>. <b>והשם</b> הָבִיאוּ אֶת כָּל <b>הַמַּעֲשֵׂר</b> אֶל בֵּית הָאוֹצָר <small>(מלאכי ג, י)</small>, וְאִם גָּאֹל יִגְאַל אִישׁ <b>מִמַּעַשְׂרוֹ</b> <small>(ויקרא כז, לא)</small>. והקבוץ בלשון נקבות מִכֹּל <b>מַעְשְׂרֹתֵיכֶם</b> <small>(במדבר יח, כח)</small>. ומשקל אחר <b>וְעִשָּׂרוֹן</b> סֹלֶת <small>(ויקרא יד, כא)</small>. ומשקל אחר וְהָעֹמֶר <b>עֲשִׂרִית</b> הָאֵיפָה <small>(שמות טז, לו)</small>, כל זה אחר מעשרה. ושם המספר כולו עשר, <b>עֶשֶׂר</b> יָדוֹת לִי בַמֶּלֶךְ <small>(שמואל ב' יט, מד)</small>, בשש נקודות. <b>עֲשָׂרָה</b> הַכַּף <small>(במדבר ז, פו)</small>. ולפי שהעשרה הוא סוף ההשבון וכולל כל חשבון יבא פעמים לסך חשבון ואינו רוצה בו חשבונו לבד כמו זֶה <b>עֶשֶׂר</b> פְּעָמִים תַּכְלִימוּנִי <small>(איוב יט, ג)</small>, וְאָפוּ <b>עֶשֶׂר</b> נָשִׁים <small>(ויקרא כו, כו)</small>, <b>מֵעֲשָׂרָה</b> שַׁלִּיטִים <small>(קהלת ז, יט)</small>, כִּי עַתָּה כָמֹנוּ<b> עֲשָׂרָה</b> אֲלָפִים <small>(שמואל ב' יח, ג)</small>. <b>והתאר</b> המיוחד ממנו <b>הָעֲשִׂירִי</b> יִהְיֶה קֹּדֶשׁ <small>(ויקרא כז, לב)</small>, <b>בָּעֲשִׂרִי</b> בַּחֲמִשָּׁה לַחֹדֶשׁ <small>(יחזקאל לג, כא)</small>, בַּשָּׁנָה <b>הָעֲשִׂירִית</b> <small>(יחזקאל כט, א)</small>. ושם מספר כפלו <b>וְעֶשְׂרִים</b> בָּקָר <small>(מלכים א' ה, ג)</small>, ואמר כן לפי שיש בו שתי עשרות. וכן כל המספר עד מאה. עֲלֵי <b>עָשׂוֹר</b> וַעֲלֵי נָבֶל <small>(תהלים צב, ד)</small>, <b>תאר</b> לכלי הניגון שיש בו עשרה יתרים. בְּנֵבֶל <b>עָשׂוֹר</b> אֲזַמְּרָה לָּךְ <small>(תהלים קמד, ט)</small>, חסר ממנו התוספת ומשפטו בנבל ועשור. וכן שֶׁמֶשׁ יָרֵחַ עָמַד זְבֻלָה <small>(חבקוק ג, יא)</small> <b>בֶּעָשׂוֹר</b> לַחֹדֶשׁ <small>(ירמיה נב, יח)</small>, יָמִים אוֹ <b>עָשׂוֹר</b> <small>(בראשית כד, נה)</small>, <b>תאר</b> לזמן. ופירוש <b>בֶּעָשׂוֹר לַחֹדֶשׁ</b> היום העשירי מן החדש. או כמו שכתבנו ופירוש או עשור תאר כולל כל מספר ימים או חדשים או שנים ומה רוצה לומר עשרה חדשים. <b>ושם תאר</b> במשקל אחר לנקבה וְעוֹד בָּהּ<b> עֲשִׂרִיָּה</b> <small>(ישעיה ו, יג)</small>, והוא <b>תאר</b> כולל כל המספר רוצה לומר כי עוד יהיו בה עשרה מלכים טרם הגלות כי בימי עזיהו נאמרת זה הנבואה וממנו עד הגלות עשרה מלכים.
<h3>עשׁת</h3>
שָׁמְנוּ <b>עָשְׁתוּ</b> <small>(ירמיה ה, כח)</small>, צחו וזכו. בַּרְזֶל <b>עָשׁוֹת</b> <small>(יחזקאל כז, יט)</small>, זך וקלל. ו<b>עָשׁוֹת</b> <b>תאר</b> לברזל בפלס <b>רָחוֹק, קָרוֹב</b>. והוא הנקרא בלע"ז <b>אציי"ר</b>, או הברזל הנקרא [בערבי] <b>הינד"י</b>. ויונתן תרגם <b>בְּעַרְקִין דְבַרְזֶל</b> רוצה לומר שבטי ברזל כמו וְגִיד בַּרְזֶל עָרְפֶּךָ <small>(ישעיה מח, ד)</small>, וכן בדברי רבותינו ז"ל <small>(יומא לד ע"ב)</small> עששית של ברזל היו מחמין מערב יום הכפורים. <b>והשם</b> <b>עֶשֶׁת</b> שֵׁן <small>(שיר השירים ה, יד)</small>, בשש נקודות רוצה לומר כזכות השן. ומשקל אחר<b> לְעַשְׁתּוּת</b> שַׁאֲנָן <small>(איוב יב, ה)</small>, בפלס <b>עַבְדּוּת</b>. ופירוש הפסוק אמר איוב על עצמו שהוא לַפִּיד בּוּז וטרם זה היה <b>לְעַשְׁתּוּת שַׁאֲנָן</b> כלומר לזכות ונועם השאנן והשקט ועתה נָכוֹן לְמוֹעֲדֵי רָגֶל. וענין אחר אוּלַי <b>יִתְעַשֵּׁת</b> הָאֱלֹהִים לָנוּ <small>(יונה א, ו)</small>, יתרצה ויתחשב לנו כי הרצון במחשבה. אָבְדוּ<b> עֶשְׁתֹּנֹתָיו</b> <small>(תהלים קמו, ד)</small>, בסגול ה<b>עי"ן</b> פירוש מחשבותיו, והדומה לו בלשון ארמית וּמַלְכָּא <b>עֲשִׁית</b> לַהֲקָמוּתֵהּ <small>(דניאל ו, ד)</small>, חשב ורצה. ותרגום כִּי אַחֲרֵי מַחְשְׁבוֹתֵינוּ <small>(ירמיה יח, יב)</small> <b>בָתַר עַשְׁתּוֹנָתָא נְהַךְ</b>. ומזה הענין <b>לְעַשְׁתֵּי</b> עָשָׂר חֹדֶשׁ <small>(זכריה א, ז)</small>, <b>עַשְׁתֵּי</b> עֶשְׂרֵה יְרִיעֹת <small>(שמות כו, ז)</small>, והוא אחד עשר. ונקרא כן לפי שהוא מחשבת הסופר ותחלת מה שיעלה בלבו לספור אחר עשרה כי עשרה סוף המספר. ורבי יונה פירשו על שתי, וכבר שברנו דבריו בחלק הדקדוק.
<h3>עת</h3>
לֹא <b>עֵת</b> הֵאָסֵף הַמִּקְנֶה <small>(בראשית כט, ז)</small>, כבר פירשנו בשרש <b>עות</b>.
<h3>עתד</h3>
כְּמֶלֶךְ <b>עָתִיד</b> לַכִּידוֹר <small>(איוב טו, כד)</small>, מזומן. וְלִהְיוֹת הַיְּהוּדִיים [הַיְּהוּדִים] עֲתִודִים [<b>עֲתִידִים</b>] <small>(אסתר ח, יג)</small>, מזומנים. <b>הָעֲתִידִים</b> עֹרֵר לִוְיָתָן <small>(איוב ג, ח)</small>, המזומנים לעורר אבלם. וְחָשׁ <b>עֲתִדֹת</b> לָמוֹ <small>(דברים לב, לה)</small>, מה שמזומן להם לבא מן הפורענות. וַעֲתיּדֹתֵיהֶם [<b>וַעֲתוּדוֹתֵיהֶם</b>] שׁוֹשֵׂתִי <small>(ישעיה י, יג)</small>, מה שמזומן להם מן הסגולה והחמדה. או יהיה פירושו תחומיהם לפי שאמר וְאָסִיר גְּבוּלֹת עַמִּים <small>(שם)</small> כי הגבול והזמן קרובים בענין. <b>והפעל הכבד</b> [פִּעֵל] מזה <b>וְעַתְּדָהּ</b> בַּשָּׂדֶה לָךְ <small>(משלי כד, כז)</small> ה<b>ה"א</b> במפיק כנוי למלאכה שזכר כלומר תבין ותזמין מלאכתך בשדה ואחר תבנה ביתך. <b>וההתפעל</b> <b>הִתְעַתְּדוּ</b> לְגַלִּים <small>(איוב טו, כח)</small>, המזומנות לחרבה ולהיותם לגלים. <b>הָעֲתֻּדִים</b> הָעֹלִים עַל הַצֹּאן <small>(בראשית לא, י)</small>, ידוע כי הם הזכרים מן העזים ונקראו גם כן תישים, והגדולים יקראו עתודים והתישים והקטנים יקראו שעירים. ונקראו האצילים והגדולים בזה הלשון בדרך ההשאלה. כָּל <b>עַתּוּדֵי</b> אָרֶץ <small>(ישעיה יד, ט)</small>, לפי שהם הולכים לפני העם ומנהיגים אותם כעתודים לפני הצאן.
<h3>עתם</h3>
<b>נֶעְתַּם</b> אָרֶץ <small>(ישעיה ט, יח)</small>, חשכה הארץ מלשון ערבי <b>א"ל עתאמ"ה</b> חשך. ואמר בו התרגום <b>חֲרוֹכַת אַרְעָא</b>.
<h3>עתק</h3>
<b>עָתְקוּ</b> גַּם גָּבְרוּ חָיִל <small>(איוב כא, ז)</small>, עבו וחזקו. ואמר על הדברים העבים החזקים וְהַדְּבָרִים <b>עַתִּיקִים</b> <small>(דברי הימים א' ד, כב)</small>. ומשקל אחר יֵצֵא <b>עָתָק</b> מִפִּיכֶם <small>(שמואל א' ב, ג)</small>, הַדֹּבְרוֹת עַל צַדִּיק <b>עָתָק</b> <small>(תהלים לא, יט)</small>. ומשקל אחר הוֹן <b>עָתֵק</b> וּצְדָקָה <small>(משלי ח, יח)</small>, רב וגדול. ומשקל אחר וְלִמְכַסֶּה <b>עָתִיק</b> <small>(ישעיה כג, יח)</small>, פירוש לכסות עב וחשוב. וענין אחר וְצוּר <b>יֶעְתַּק</b> מִמְּקֹמוֹ <small>(איוב יד, יח)</small>, יסור ויעקר. <b>והפעל הכבד</b> [הִפְעִיל] <b>הַמַּעְתִּיק</b> הָרִים וְלֹא יָדָעוּ <small>(איוב ט, ה)</small>, כלומר עוקרים ממקומם. <b>וַיַּעְתֵּק</b> מִשָּׁם הָהָרָה <small>(בראשית יב, ח)</small>, פירוש ויעתק אהלו משם. <b>הֶעְתִּיקוּ</b> מֵהֶם מִלִּים <small>(איוב לב, טז)</small>, עקרו הדברים מהם שלא היו להם עוד דברים לענות. אֲשֶׁר <b>הֶעְתִּיקוּ</b> אַנְשֵׁי חִזְקִיָּה <small>(משלי כה, א)</small>, כותב הספרים מספר אל ספר יקרא מעתיק לפי שמעתיק ועוקר הדברים מספר לספר ואף על פי שדברי הספר הראשון אינם נעתקים ממנו הרי הסופר כאילו הוא מעתיק אותם. <b>והתאר</b> <b>עַתִּיקֵי</b> מִשָּׁדָיִם <small>(ישעיה כח, ט)</small>, כלומר שנעקרו משרים שלא יינקו עוד כמו גְּמוּלֵי מֵחָלָב <small>(שם)</small>. ואדוני אבי ז"ל כתבו מהענין הראשון כלומר עתיקים ושמנים משדים מרוב חלב שינקו ואין להם תבונה. ועני אחר <b>עָתְקָה</b> בְּכָל צוֹרְרָי <small>(תהלים ו, ח)</small>, כלומר נתישנה בעבור כל צוררי המכעיסים אותי ומרוב בכיתם על הכעס נתישנה. ודומה לו בלשון ארמית <b>וְעַתִּיק</b> יוֹמִין יְתִב <small>(דניאל ז, ט)</small>. ותרגום ישן<b> עָתִיק</b>, ויתכן לפרש מזה <b>וְהַדְּבָרִים עַתִּיקִים</b>.
<h3>עתר</h3>
<b>יֶעְתַּר</b> אֶל אֱלוֹהַּ וַיִּרְצֵהוּ <small>(איוב לג, כו)</small>. <b>והנפעל</b> <b>וְנֶעְתַּר</b> לָהֶם וּרְפָאָם <small>(ישעיה יט, כב)</small>, בפתח. <b>וְנַעְתּוֹר</b> לָהֶם כִּי בָטְחוּ בוֹ <small>(דברי הימים א' ה, כ)</small>, בחלם. <b>וַיֵּעָתֶר</b> לוֹ י"י <small>(בראשית כה, כא)</small>. <b>והכבד</b> [הִפְעִיל] <b>וְהַעְתַּרְתִּי</b> אֶל י"י <small>(שמות ח, כה)</small>, לְמָתַי <b>אַעְתִּיר</b> לְךָ <small>(שמות ח, ה)</small>, <b>תַּעְתִּיר</b> אֵלָיו וְיִשְׁמָעֶךָּ <small>(איוב כב, כז)</small>. <b>והשם</b> וְגִלֵּיתִי לָהֶם <b>עֲתֶרֶת</b> שָׁלוֹם וֶאֱמֶת <small>(ירמיה לג, ו)</small>, ענינם רצוי ותפלה. ויונתן תרגם <b>וְאֶגְלֵי לְהוֹן תְּרַע תְיוּבָא וֶאֱחַוִינוּן דִיהָכוּן בְּאוֹרַח שָׁלֵם וּקְשׁוֹט</b>. והעותר או המעתיר הוא המרצה והמתפלל והנעתר ומי שיתפללו אליו הוא המרוצה ומקבל התפלה. ואני תמה על מה שנהגו בנתינת שלום במוצאי יום הכפורים אחד לחברו תענה ותעתר, ותעתר רוצה לומר תקובל תפלתך. וכן אמר הפייט תזכו לשנים רבות תענו והעתרו ואין זה על דרך לשון הפסוק כי הקדוש ברוך הוא הוא הנעתר כשמקבל התפילה. ואפשר שנהגו כן לפי שמצאנו בלשון מענה העונה והנענה כאחד כי הנה כתוב וַי"י עָנָהוּ <small>(שמואל א' ט, יז)</small>, עֲנֵנִי י"י עֲנֵנִי <small>(מלכים א' יח, ג)</small> כי השם יתברך הוא העונה הקורא והצועק, והאדם הוא הנענה כמו שאמר הֵן אֶצְעַק חָמָס וְלֹא אֵעָנֶה <small>(איוב יט, ז)</small>. ומצאנו כמו כן לשון הנפעל בשם יתברך אֲנִי י"י נַעֲנֶה לּוֹ <small>(יחזקאל יד, ז)</small>, [כי] נַעֲנֵיתִי לוֹ <small>(יחזקאל יד, ד)</small>. ועתה אגלה לך זה הטעם כי על כל פנים צריך טעם כי הפועל <b>והנפעל</b> זה לעומת זה כי זה פועל וזה פעול, ואיך יהיה לשון זה נופל על זה? אך הטעם כי לשון מענה הוא על שני פנים כמו שכתבנו בשרשו, האחד הוא תחילת הדבור כמו וַיַּעַן אִיּוֹב <small>(איוב ג, א)</small> הראשון, וְעָנִיתָ וְאָמַרְתָּ <small>(דברים כו, ה)</small>, וּשְׁמוּאֵל רָאָה אֶת שָׁאוּל וַי"י עָנָהוּ <small>(שמואל א' ט, יז)</small>, והשני הוא השבת הדבור והוא הנמצא ברוב. וכשאמר כי הקדוש ברוך הוא העונה כן הוא לקורא ולצועק, וכשאמר עליו נענה, ונענתי, הוא נענה לעונה אליו והוא הקורא והצועק. ואפשר כי על ענין זה נהגו כן בלשון עתירה, ואף על פי שאינו נמצא כן למדו מזה כי ענינם קרוב והלשון קצר אצלנו וטוב הוא להרחיבו כדמיון הנמצא בפסוק אך שלא נצא מדרך לשון הפסוק מכל כמו שעשו קצת בני עמינו הנקראים בשם פייטים בקרובות אשר חברו והוא חטא גדול עליהם והמתפלל בהם מזכיר עונם ומחדש עון לעצמו. המקום יצילנו ממכשול הלשון לבלתי נכשל בו שוגגים. וכן שאל דוד עליו השלום י"י שְׂפָתַי תִּפְתָּח וּפִי יַגִּיד תְּהִלָּתֶךָ <small>(תהלים נא, יז)</small>. וענין אחר <b>וְהַעְתַּרְתֶּם</b> עָלַי דִּבְרֵיכֶם <small>(יחזקאל לה, יג)</small>, כלומר דברתם עלי דברים עבים. <b>והנפעל</b> <b>ממנו</b> <b>וְנַעְתָּרוֹת</b> נְשִׁיקוֹת שׂוֹנֵא <small>(משלי כז, ו)</small>. ומן הענין הזה <b>וַעֲתַר</b> עֲנַן הַקְּטֹרֶת עֹלֶה <small>(יחזקאל ח, יא)</small>, פירוש עובי ענן הקטרת. ויתכן שהכל ענין אחר ענין דבור, והענין הראשון הוא רבוי התפלה. <b>עֲתָרַי</b> בַּת פּוּצַי <small>(צפניה ג, י)</small>, שם אומה.
<b>ואשר הם בני ארבע אותיות</b>
<h3>עבטיט</h3>
וּמַכְבִּיד עָלָיו <b>עַבְטִיט</b> <small>(חבקוק ב, ו)</small>, מילה מורכבת מן <b>עב</b> ומן <b>טיט</b>. וכבר כתבנוהו בשרש <b>טִיט</b> ובשרש <b>עָבַט</b>.
<h3>עטלף</h3>
וְאֶת <b>הָעֲטַלֵּף</b> <small>(ויקרא יא, יט)</small>, לַחְפֹּר פֵּרוֹת <b>וְלָעֲטַלֵּפִים</b> <small>(ישעיה ב, כא)</small>, הוא העכבר בעל כנפים אשר יעוף בלילה.
<h3>עכבר</h3>
הַחֹלֶד <b>וְהָעַכְבָּר</b> <small>(ויקרא יא, כט)</small>, ידוע.
<h3>עכבישׁ</h3>
וְקוּרֵי <b>עַכָּבִישׁ</b> יֶאֱרֹגוּ <small>(ישעיה נט, ה)</small>, וּבֵית <b>עַכָּבִישׁ</b> מִבְטַחוֹ <small>(איוב ח, יד)</small>, הוא העש הנמצא בבתים והוא כאורג וכבונה בקורות ובכתלים.
<h3>עכשׁוב</h3>
חֲמַת<b> עַכְשׁוּב</b> תַּחַת שְׂפָתֵימוֹ סֶלָה <small>(תהלים קמ, ד)</small>, אחד מזוחלי עפר ממין פתן.
<h3>עקרב</h3>
נָחָשׁ שָׂרָף <b>וְעַקְרָב</b> <small>(דברים ח, טו)</small>, לְמַעֲלֵה <b>עַקְרַבִּים</b> <small>(במדבר לד, ד)</small>, מקום נחשים ועקרבים היה אותו המעלה. וענין אחר אֲיַסֵּר אֶתְכֶם <b>בָּעַקְרַבִּים</b> <small>(מלכים א' יב, יא)</small>, מין ממיני הקוצים <b>איגילנצי"ר</b> בלע"ז. ויש לפרש מזה וְאֶל <b>עַקְרַבִּים</b> אַתָּה יוֹשֵׁב <small>(יחזקאל ב, ו)</small>. או הוא מהענין הראשון.
<h3>ערער</h3>
<b>כְּעַרְעָר</b> בָּעֲרָבָה <small>(ירמיה יז, ו)</small>, הוא עץ הגדל במדבר בארץ ציה ואומרים שהוא הנקרא בערבי איל בהיל והוא עץ הנקרא בלע"ז <b>מרב"י</b> [<b>מרכ"י</b>]. ויש אומרים שהוא הנקרא בלע"ז <b>יונבר"י</b> [<b>יונכר"י</b>]. והמשיל כנסת ישראל בגלות לערער ואמר פָּנָה אֶל תְּפִלַּת<b> הָעַרְעָר</b> <small>(תהלים קב, יח)</small>. וכבר כתבנו בשרש <b>עוּר</b> פירוש אחר. ואפשר להיות מזה וְתִהְיֶינָה <b>כַּעֲרוֹעֵר</b> בַּמִּדְבָּר <small>(ירמיה מח, ו)</small>, כלומר כערער בערבה. ויונתן תרגם <b>וַהֲווֹ כְּמִגְדַל עֲרוֹעֵר דְשָׁרָן בִשְׁכוּנִין בְּמַדְבְּרָא</b>. ותרגם <b>כְּעַרְעָר בָּעֲרָבָה</b> <b>כְּעַכּוֹבִיתָא</b>. ופירוש רבי האיי ז"ל עכבית הוא קוץ מבחוץ ומבפנים פרי נאכל ונקרא ערער. ורבי יונה כתב מזה עֲזֻבוֹת עָרֵי<b> עֲרֹעֵר</b> <small>(ישעיה יז, ב)</small>, כי הנבואה על דמשק וערוער היתה עיר מערי מואב. ונקראת דמשק ערוער לפי שעתירה להיות <b>כַּעֲרוֹעֵר בַּמִּדְבָּר</b>. ואין צורך לפירושו אף על פי שהמדרש מסייעו, כי אפשר שהיתה בדמשק גם כן עיר גדולה שמה ערוער לפיכך אמר ערי ערוער הסמוכות לה. ואף על פי שהיתה בערי מואב ערוער <small>(ירמיה מח, יט)</small> היתה גם כן בדמשק עיר שמה ערוער. והנה בערי בני עמון היתה עיר שמה ערוער כמו שכתוב עַד <b>עֲרוֹעֵר</b> אֲשֶׁר עַל פְּנֵי רַבָּה <small>(יהושע יג, כה)</small>, וכן הוא משמעות הכתוב <b>מֵעֲרֹעֵר</b> אֲשֶׁר עַל שְׂפַת נַחַל אַרְנֹן <small>(יהושע יב, ב)</small>, ידמה כי ערוער אחרת היתה. ויש לפרש גם כן עזבות ערי ערוער, על ישראל כי לישראל היתה אותה ערוער שלקחוה מיד האמרי ולבני גד היתה, ולפי שנועדו יחדיו רצון מלך ארם ופקח בן רמליהו להלחם על יהודה זכר בנבואת דמשק במפלתה מפלת ערי ישראל, כי בזמן אחד היתה מפלתם על ידי מלך אשור וחרבן ארץ בני גד ובני ראובן שהיתה שם ערוער היתה קורם זה על ידי פול מלך אשור. וכן אמר בזאת הנבואה וּשְׁאָר אֲרָם כִּכְבוֹד בְּנֵי יִשְׂרָאֵל <small>(ישעיה יז, ג)</small>.
<h3>ערפל</h3>
וּמֹשֶׁה נִגַּשׁ אֶל <b>הָעֲרָפֶל</b> <small>(שמות כ, כא)</small>, הוא החשך העבה.
<h3>עשׁתר</h3>
<b>וְעַשְׁתְּרֹת</b> צֹאנֶךָ <small>(דברים ז, יג)</small>, אמרו שהם נקבות הצאן. ואמרו רבותינו ז"ל <small>(חולין פד ע"ב)</small> למה נקרא שמם עשתרות? שמעשרות בעליהן, כלומר שמוכר את הגבינה והצמר והטלאים. לַבַּעַל <b>וְלָעַשְׁתָּרוֹת</b> <small>(שופטים ב, יג)</small>, צלמים עשויים בצורות עשתרות.
נשלמה אות ה<b>עי"ן</b>
<h2><span style="color:Gray;">אות הפ'</span></h2>
<h3>פאה</h3>
<b>לַפֵּאָה</b> הָאֶחָת <small>(שמות כז, ט)</small>, עַל אַרְבַּע <b>הַפֵּאֹת</b> <small>(שמות כה, כו)</small>. וּמָחַץ <b>פַּאֲתֵי</b> מוֹאָב <small>(במדבר כד, יז)</small>, קצה כל דבר וסופו יקרא פאה. קְצוּצֵי <b>פֵאָה</b> <small>(ירמיה ט, כה)</small>, רוצה לומר מקוצצים ומפוזרים לפאה. <b>והפעל הכבד</b> [הִפְעִיל] מזה אָמַרְתִּי <b>אַפְאֵיהֶם</b> <small>(דברים לב, כו)</small>, פירוש אפזרם בכל פאה. לֹא תַקִּפוּ <b>פְּאַת</b> רֹאשְׁכֶם <small>(ויקרא יט, כז)</small>, פירשו רבותינו ז"ל <small>(מכות כ ע"ב)</small> סוף הראש והוא המשוה צדעיו לאחורי אזניו ולפדחתו. <b>פְּאַת</b> זְקָנֶךָ <small>(שם)</small>, הוא שבולת הזקן. ויש לפרש מזה <b>פָּתְהֵן</b> יְעָרֶה <small>(ישעיה ג, יז)</small>. ועוד נכתבו בשרש <b>פוּת</b>.
<h3>פאר</h3>
<b>הִתְפָּאֵר</b> עָלַי <small>(שמות ח, ה)</small>, פֶּן <b>יִתְפָּאֵר</b> עָלַי יִשְׂרָאֵל <small>(שופטים ז, ב)</small> <b>הֲיִתְפָּאֵר</b> הַגַּרְזֶן עַל הַחֹצֵב בּוֹ <small>(ישעיה י, טו)</small>, אֲשֶׁר בְּךָ <b>אֶתְפָּאָר</b> <small>(ישעיה מט, ג)</small>. <b>והשם</b> כִּי <b>תִפְאֶרֶת</b> עֻזָּמוֹ אָתָּה <small>(תהלים פט, יח)</small>, לְכָבוֹד <b>וּלְתִפְאָרֶת</b> <small>(שמות כח, ב)</small>. <b>והפעל הדגוש</b> [פִּעֵל] וְלִקְדוֹשׁ יִשְׂרָאֵל כִּי <b>פֵאֲרָךְ</b> <small>(ישעיה נה, ה)</small>, וּבֵית <b>תִּפְאַרְתִּי</b> אֲפָאֵר <small>(ישעיה ס, ז)</small>, <b>לְפָאֵר</b> מְקוֹם מִקְדָּשִׁי <small>(ישעיה ס, יג)</small>. <b>והשם עוד</b> לָתֵת לָהֶם <b>פְּאֵר</b> תַּחַת אֵפֶר <small>(ישעיה סא, ג)</small>. וְאֶת <b>פַּאֲרֵי</b> הַמִּגְבָּעֹת <small>(שמות לט, כח)</small>, <b>פַּאֲרֵי</b> פִשְׁתִּים יִהְיוּ עַל רֹאשָׁם <small>(יחזקאל מד, יח)</small>, <b>הַפְּאֵרִים</b> וְהַצְּעָדוֹת <small>(ישעיה ג, כ)</small>, הם המגבעות שהם פאר לאדם כשהם על ראשו. <b>וּפְאֵרֵכֶם</b> עַל רָאשֵׁיכֶם <small>(יחזקאל כד, כג)</small>, חסר <b>יו"ד</b> הרבים ענין כולם השבח והיופי. וַיִּתְחַפֵּשׂ בָּאֲפֵר <small>(מלכים א' כ, לח)</small>, כתבנו בשרש <b>אָפַר</b> כי הוא הפוך מן פארי המגבעות. ופירוש <b>הִתְפָּאֵר עָלַי</b> תן תפארת ושבח לעצמך עלי שתאמר <b>לְמָתַי אַעְתִּיר לְךָ</b> וכן אעשה. כָּל פָּנִים קִבְּצוּ <b>פָארוּר</b> <small>(יואל ב, ו)</small>, שם כפול ה<b>למ"ד</b> ופירושו קבצו פאר שלא נשאר להם, על דרך וְכוֹכָבִים אָסְפוּ נָגְהָם <small>(יואל ב, י)</small>. כן פירוש מנחם. ודונש פירוש לשון וּבִשְּׁלוּ <b>בַּפָּרוּר</b> <small>(במדבר יא, ח)</small>, וה<b>אל"ף</b> נוספת ופירושו קבצו כל שחרות הפרור. ואדוני אבי ז"ל עזר לדונש בפירושו ואמר כי לא יתכן כדברי מנחם, כי הפרש יש בין אסיפה לקיבוץ, כי לשון קיבוץ לא יתכן אלא על אסיפת דברים המפוזרים שיקבצם למקום אחד, לפיכך לא יתכן כל פנים קבצו פְּאֵרָם שלא נראה, אך לשון אסיפה יתכן בזה הענין כמו וַיֶּאֱסֹף רַגְלָיו <small>(בראשית מט, לג)</small>, וַיֵּאָסֶף אֶל עַמָּיו <small>(בראשית כה, ח)</small>, אֱסֹף יָדֶךָ <small>(שמואל א' יד, יט)</small>, ולא יתכן לומר <b>קְבוֹץ</b> ידיך, <b>ויקבוץ</b> רגליו. ויתכן להיות מזה השרש מְסָעֵף <b>פֻּארָה</b> <small>(ישעיה י, לג)</small>, בשורק. וַתֶּאֱרַכְנָה פֹארֹתָו [<b>פֹארֹתָיו</b>] <small>(יחזקאל לא, ה)</small>, בחלם כמו סעיף, סעפותיו.<b> והפעל ממנו</b> [פִּעֵל] לֹא <b>תְפַאֵר</b> אַחֲרֶיךָ <small>(דברים כד, כ)</small>. והוא פתח להבדיל הענין, כלומר שלא תטול מה שנשאר בפארות. ורבותינו ז"ל פירשו לשון פאר שאמרו <small>(חולין קלא ע"א)</small> שלא תטול תפארתו ממנו. ואפשר שנקרא הסעיף הגדול והגבוה פארה לפי שהוא פאר האילן ויופיו. ואפשר כי שרש <b>פֻּארָה, פֹארֹתָיו, פָּרָה</b> כמו שכתב רבי יהודה, ותהיה ה<b>אל"ף</b> הקודמות ל<b>רי"ש</b> כמו <b>ו"ו</b> המשך ותהיה <b>פֻּארָה</b> שם מנחי ה<b>למ"ד</b> בשקל וּלְדַבֵּר אֶל י"י <b>תּוֹעָה</b> <small>(ישעיה לב, ו)</small>, ואף על פי שבא <b>מְסָעֵף פֻּארָה</b> בשרק, השרק והחלם אחדים במשקל. ואין ראיה שיהיו מזה השרש מפני ה<b>אל"ף</b> הקודמת ל<b>רי"ש</b> כי במעטים מהם יבא זה, כי הנה נכתב וַתְּשַׁלַּח <b>פֹּארוֹת</b> <small>(יחזקאל יז, ו)</small>, ה<b>רי"ש</b> קודמת ל<b>אל"ף</b> וכן <b>פֹארֹתָיו</b> הרוב נכתבו ה<b>רי"ש</b> קודם ה<b>אל"ף</b>. והמסרה תבא עליהם כי שנים נכתבו <b>אל"ף</b> קודם ל<b>רי"ש, וַתֶּאֱרַכְנָה פֹארֹתָו [פֹארֹתָיו]</b>, וְתַחַת <b>פֹּארֹתָיו</b> יָלְדוּ <small>(יחזקאל לא, ג)</small>, ושארא <b>רי"ש</b> קודם ל<b>אל"ף</b>.
<h3>פג</h3>
הַתְּאֵנָה חָנְטָה <b>פַגֶּיהָ</b> <small>(שיר השירים ב, יג)</small>, הם התאנים שלא בשלו כל צרכיו. ואמרו רבותינו ז"ל <small>(שביעית פרק ז משנה. דף לח ע"א)</small> הפגים משיזריחו. ועוד אמרו <small>(שבת קכג ע"א)</small> תנו רבנן פגה שטמנה בתבן פירוש התאנה שלא בשלה כל צרכה באילן וטמנה בתכן להתבשל בם. ואפשר כי שרש המלה <b>פּוּג</b>, או <b>פָּנַג</b>, לפיכך נדגשה.
<h3>פגל</h3>
<b>פִּגּוּל</b> הוּא לֹא יֵרָצֶה <small>(ויקרא יט, ז)</small>, וּפְרַק [וּמְרַק] <b>פִּגֻּלִים</b> כְּלֵיהֶם <small>(ישעיה סה, ד)</small>, היא דהבשר שנשתנה ריחו ומראהו. וכן אמרו רבותינו ז"ל <small>(פסחים פב ע"ב)</small> פיגול טעון [עיבור] צורה, כלומר שאינו נשרף עד שתעבר צורתו.
<h3>פגע</h3>
<b>וַיִּפְגְּעוּ</b> בוֹ מַלְאֲכֵי אֱלֹהִים <small>(בראשית לב, ב)</small>, <b>וַיִּפְגַּע</b> בַּמָּקוֹם <small>(בראשית כח, יא)</small>, <b>בְּפִגְעוֹ</b> בוֹ <small>(במדבר לה, יט)</small>, כִּי<b> תִפְגַּע</b> שׁוֹר אֹיִבְךָ <small>(שמות כג, ד)</small>, <b>וּפְגָעוֹ</b> הַדֹּב <small>(עמוס ה, יט)</small>, פֶּן <b>יִפְגְּעוּ</b> בָכֶם <small>(יהושע ב, טז)</small> ענין פגישה. ומזה הענין <b>וּפָגַע</b> הַגְּבוּל בְּתָבוֹר <small>(יהושע יט, כב)</small>, וּבְאָשֵׁר <b>יִפְגְּעוּן</b> מִצָּפוֹן <small>(יהושע יז, י)</small>, <b>וּפָגַע</b> אֶל הַנַּחַל <small>(שם יט, יא)</small>. ומזה עוד לפי דעתי <b>פָּגַעְתָּ</b> אֶת שָׂשׂ וְעֹשֵׂה צֶדֶק <small>(ישעיה סד, ד)</small>, רצה לומר כי מתחלה פגעת ומצאת מי שהיה שש ושמח במצותיך ועושה צדק, והוא רמז לאברהם אבינו ושאר הצדיקים אחריו שהיו זוכרים אותך בעת הכעס במדותיך הידועות שהם חנון ורחום ארך אפים. <b>והפעל הכבד</b> [הִפְעִיל] אִם לוֹא <b>הִפְגַּעְתִּי</b> בְךָ בְּעֵת רָעָה וּבְעֵת צָרָה אֶת הָאֹיֵב <small>(ירמיה טו, יא)</small>, וכנגד ישראל ידבר כמו שאמר חֵילְךָ וְאוֹצְרוֹתֶיךָ לָבַז אֶתֵּן <small>(ירמיה טו, יג)</small>. <b>והשם</b> וְאֵין <b>פֶּגַע</b> רָע <small>(מלכים א' ה, יח)</small>, בסגול ה<b>פ"א</b>. ובתוספת <b>מ"ם</b> לָמָה שַׂמְתַּנִי <b>לְמִפְגָּע</b> לָךְ <small>(איוב ז, כ)</small>. גַּשׁ <b>פְּגַע</b> בּוֹ <small>(שמואל ב' א, טו)</small> <b>לִפְגֹעַ</b> בְּכֹהֲנֵי י"י <small>(שמואל א' כב, יז)</small>, פֶּן <b>יִפְגָּעֵנוּ</b> בַּדֶּבֶר <small>(שמות ה, ג)</small> פֶּן <b>תִּפְגְּעוּן</b> בִּי <small>(שופטים טו, יב)</small>, ענין פגיעה בחרב באדם להמיתו. ויתכן להיות מענין זה נָקָם אֶקָּח וְלֹא<b> אֶפְגַּע</b> אָדָם <small>(ישעיה טז, ג)</small>, בחסרון <b>כ"ף</b> הדמיון רוצה לומר לא אפגעם כשאר אדם אלא שאקח נקמתי שלמה מהם. והביא רבי יונה ז"ל בענין זה <b>פָּגַעְתָּ אֶת שָׂשׂ</b>. וענין אחר וְאַל <b>תִּפְגַּע</b> בִּי <small>(ירמיה ז, טז)</small>, וּמַה נּוֹעִיל כִּי <b>נִפְגַּע</b> בּוֹ <small>(איוב כא, טו)</small>, <b>וּפִגְעוּ</b> לִי בְּעֶפְרוֹן בֶּן צֹחַר <small>(בראשית כג, ח)</small>, <b>יִפְגְּעוּ</b> נָא בַּי"י צְבָאוֹת <small>(ירמיה כז, יח)</small>. <b>והפעל הכבד</b> [הִפְעִיל]<b> הִפְגִּעוּ</b> בַמֶּלֶךְ לְבִלְתִּי שְׂרֹף אֶת הַמְּגִלָּה <small>(ירמיה לו, כה)</small>,<b> וַיִּשְׁתּוֹמֵם</b> כִּי אֵין מַפְגִּיעַ <small>(ישעיה נט, טז)</small>, וַיְצַו עָלֶיהָ <b>בְמַפְגִּיעַ</b> <small>(איוב לו, לב)</small>, כלומר יצוה על עב המטר שתמטיר בתפלה שמתפללין בני אדם. וכבר פירשנו בו פירוש אחר בשרש <b>אוֹר</b>. וְלַפֹּשְׁעִים <b>יַפְגִּיעַ</b> <small>(ישעיה נג, יב)</small>, ענין תחנה ובקשה. והביא רבי יונה בענין זה <b>אִם לוֹא הִפְגַּעְתִּי בְךָ</b>, כלומר שאשימנו שיבקש ויתחנן לך. וכן דעת רוב המפרשים וכנגד הנביא ידבר. וכן אני עתיד לפרש הפםוק בשרש <b>שָׁאַר</b>. ואמר מזה ולא אֶפְגַּע אדם, כלומר לא לקח בקשת אדם ותחנתו עליהם. וכן מפרשים <b>פָּגַעְתָּ אֶת שָׂשׂ וְעֹשֵׂה צֶדֶק</b>, כלומר היית מקבל פיוס הצדיקים ובקשתם. ואומר כי העותר בלשון פגיעה הוא קשור עם <b>בי"ת</b> בנעתר כמו<b> וְאַל תִּפְגַּע בִּי</b>, וחביריו, או בלא קשר והוא חסר הנעתר כמו כי אין מפגיע, ולפושעים יפגיע וחביריהם, אבל כשהוא קשור בלא <b>בי"ת</b> הוא נופל על הנעתר כמו ולא אפגע אדם.
<h3>פגר</h3>
רַב <b>הַפֶּגֶר</b> <small>(עמוס ח, ג)</small>, בשש נקודות. <b>כְּפֶגֶר</b> מוּבָס <small>(ישעיה יד, יט)</small>, וְכֹבֶד <b>פָּגֶר</b> <small>(נחום ג, ג)</small>, <b>פְּגָרִים</b> מֵתִים <small>(ישעיה לז, לה)</small>, <b>וּפִגְרֵיכֶם</b> אַתֶּם יִפְּלוּ <small>(במדבר יד, לב)</small>, עַל <b>פִּגְרֵי</b> גִּלּוּלֵיכֶם <small>(ויקרא כו, ל)</small>, ידוע. ופירוש <b>פִּגְרֵיֶכם אַתֶּם</b> אמר אתם לבאר, כי אם אמר ופגריכם לבדו יובן ממנו פגרי בניהם לפיכך אמר אתם. הפגר הוא הגוף בלא רוח. [פִּעֵל] אֲשֶׁר <b>פִּגְּרוּ</b> מִלֶּכֶת אַחֲרֵי דָוִד <small>(שמואל א' ל, כא)</small>, פירוש נחלשו והיו יגעים ולא יכל ללכת, ויהיה פגרו כמו<b> וּפִתְּחוּ</b> שְׁעָרַיִךְ <small>(ישעיה ס, יא)</small> שהחירק במקום שרק. או יהיה בנין פעל עצמו ויהיה עומד. או יהיה יוצא ופירושו פגרו עצמם כלומר הראו עצמם כחלשים ואף על פי שלא היו, כדי שלא ילכו כי היו יראים ובחרו לשבת על הכלים יותר מלכת. ודומה לו בדברי רבותינו ז"ל <small>(שבת קכט ע"ב)</small> יומא דמפגרי רבנן אמרי האידנא יומא דשפמי, כלומר היום שהיו נחלשים התלמידים ויגעים מן הגירסא ולא היו יכולים לבא לבית המדרש היו קורין אותו היום למשל יומא דשפמי כלומר יום בטול, כמו המגלח השפם שהוא בבטל שאינו נוטל שכר על תקון השפם לבד כי אם על תקון הראש או הזקן.
<h3>פגשׁ</h3>
כָּל הַמַּחֲנֶה הַזֶּה אֲשֶׁר <b>פָּגָשְׁתִּי</b> <small>(בראשית לג, ח)</small>, <b>וַתִּפְגֹּשׁ</b> אֹתָם <small>(שמואל א' כה, כ)</small>, כִּי <b>יִפְגָשְׁךָ</b> עֵשָׂו אָחִי <small>(בראשית לב, יח)</small>, ה<b>גימ"ל</b> בקמץ מעמד ורפה. <b>וַיִּפְגְּשֵׁהוּ</b> י"י <small>(שמות ד, כה)</small>,<b> פָּגוֹשׁ</b> דֹּב שַׁכּוּל בְּאִישׁ <small>(משלי יז, יב)</small>. <b>והנפעל</b> עָשִׁיר וָרָשׁ <b>נִפְגָּשׁוּ</b> <small>(משלי כב, ב)</small>. <b>והכבד</b> [פִּעֵל] יוֹמָם <b>יְפַגְּשׁוּ</b> חשֶׁךְ <small>(איוב ה, יד)</small>. ענינם ענין פגיעה.
<h3>פדה</h3>
<b>פָּדָה</b> בְשָׁלוֹם נַפְשִׁי <small>(תהלים נה, יט)</small>, וְהוּא <b>יִפְדֶּה</b> אֶת יִשְׂרָאֵל <small>(תהלים קל, ח)</small>. <b>והשם</b> <b>פְּדוּת</b> שָׁלַח לְעַמּוֹ <small>(תהלים קיא, ט)</small>. ומשקל אחר וְיֵקַר <b>פִּדְיוֹן</b> נַפְשָׁם <small>(תהלים מט, ט)</small>. וב<b>מ"ם</b> אֵת כֶּסֶף <b>הַפִּדְיוֹם</b> <small>(במדבר ג, מט)</small>, בפלס <b>שִׁלְשֹׁם</b>. ומשקל אחר וְאֵת <b>פְּדוּיֵי</b> הַשְּׁלֹשָׁה <small>(במדבר ג, מו)</small>, שהאחד ממנו <b>פְּדוּי</b> בשקל <b>כְּסוּי</b> עוֹר תַּחַשׁ <small>(במדבר ד, ו)</small>. <b>והנפעל</b> לֹא <b>נִפְדָּתָה</b> <small>(ויקרא יט, כ)</small>. <b>והפעל הכבד</b> [הִפְעִיל] אֲשֶׁר לֹא [לוֹ] יְעָדָהּ <b>וְהֶפְדָּהּ</b> <small>(שמות כא, ח)</small>. ופירוש והפדה שהוא יסייע בפדיונה כלומר שמגרע פדיונה מספר השנים שהיתה אצלו כאילו שכורה אצלו ותתן לו השאר ויוצאה. וה<b>מקור</b> מבנין <b>שלא נזכר פעלו ממנו</b> [הָפְעַל] <b>וְהָפְדֵּה</b> לֹא נִפְדָּתָה <small>(ויקרא יט, כ)</small>. ופירוש וְשַׂמְתִּי <b>פְדֻת</b> בֵּין עַמִּי וּבֵין עַמֶּךָ <small>(שמות ח, יט)</small>, שהפדות הוא שיפדו וינצלו הם מן הערוב והוא הפרש והכרה בין עמי ובין עמך.
<h3>פדן</h3>
וְיִטַּע אָהֳלֵי <b>אַפַּדְנוֹ</b> <small>(דניאל יא, מה)</small>, ה<b>אל"ף</b> נוספת ופירושו ארמונו. ובדברי רבותינו ז"ל נקרא הארמון אפדנא <small>(בבא מציעא לה ע"א)</small>. ואדוני אבי ז"ל כתב כי ה<b>אל"ף</b> שרש וה<b>נו"ן</b> נוספת מענין <b>וְאָפַדְתָּ</b> לוֹ <small>(שמות כט, ה)</small>. <b>מִפַּדַּן</b> אֲרָם <small>(בראשית כה, כ)</small>, <b>פַּדֶּנָה</b> אֲרָם <small>(בראשית כח, ב)</small>, נקרא כן לפי שהיו שני מקומות שהיו נקראים ארם, ארם נהרים וארם צובה. ולשון פדן בדברי רבותינו ז"ל שנים ההוא גברא דגזל פדנא דתורי מחבריה <small>(בבא קמא צו ע"ב)</small> פירוש צמר בקר. ותרגום וַיִּקַּח צֶמֶד בָּקָר <small>(שמואל א' יא, ז)</small> <b>פַּדַן תּוֹרַיָא</b>. ואף על פי שיש גם כן ארם דמשק וארם בית רחוב, שנים מאלה קרובים זה לזה לפיכך מזווג אותם השנים. וארם אשר מעבר הנהר זהו ארם נהרים. ויש מפרשים פדן ארם שדה ארם. וכן יקרא בלשון ישמעאל השדה פדן. וכן כתב אדוני אבי ז"ל. [וכתב וְיִטַּע אָהֳלֵי <b>אַפַּדְנוֹ</b> בשרש<b> אָפַד</b> מן <b>וְאָפַדְתָּ</b> לוֹ].
<h3>פדע</h3>
<b>פְּדָעֵהוּ</b> מֵרֶדֶת שָׁחַת <small>(איוב לג, כד)</small>, כמו פדהו.
<h3>פדר</h3>
וְאֶת <b>הַפָּדֶר</b> <small>(ויקרא א, ח)</small>, וְאֶת רֹאשׁוֹ וְאֶת <b>פִּדְרוֹ</b> <small>(ויקרא א, יב)</small>, פירוש חלב וכן אמר התרגום <b>וְיָת תַּרְבֵּיהּ</b>. ואמרו רבותינו ז"ל <small>(חולין כו ע"ב)</small> מלמד שהיה חופה הפדר אח בית השחיטה ומעלהו וזהו דרך כבוד של מעלה.
<h3>פה</h3>
מִי שָׂם <b>פֶּה</b> לָאָדָם <small>(שמות ד, יא)</small>, ידוע. ופירוש לְהִלָּחֵם עִם יְהוֹשֻׁעַ וְעִם יִשְׂרָאֵל <b>פֶּה</b> אֶחָד <small>(יהושע ט, ב)</small>, בעצה אחת ובהסכמה אחת. ובסמוך הומרה ה<b>ה"א</b> ב<b>יו"ד</b> כִּי <b>פִּי</b> י"י דִּבֵּר <small>(ישעיה נח, יד)</small>, וַיָּשֶׂם <b>פִּי</b> כְּחֶרֶב חַדָּה <small>(ישעיה מט, ב)</small>, ה<b>יו"ד</b> למדבר בעדו ו<b>יו"ד</b> השרש נפקדת שלא יתכן בלשון לקבץ שני נחים רפים ושניהם אות אחת. ולומר <b>פִּיִי</b> בהנעת ה<b>יו"ד</b> הראשונה כבד גם כן על הלשון. ואמר על הדבר ועל המאמר פה אֲשֶׁר יַמְרֶה אֶת <b>פִּיךָ</b> <small>(יהושע א, יח)</small>, עַל <b>פִּי</b> י"י יַחֲנוּ <small>(במדבר ט, כ)</small>. הֵן אֲנִי <b>כְפִיךָ</b> לָאֵל <small>(איוב לג, ו)</small>, כלומר הנני נשפט עמך בעבור האל כמאמרך שאמרת כי לא איש כמוני אעננו נבא יחדו במשפט <small>(איוב ט, לב)</small>, והנני איש כמוך מחמר קורצתי גם אני. וקראו נם כן פה לשפת הבגד העליונה מקום שמכניס ראשו בה הנקרא בדברי רבותינו ז"ל בית הצואר <small>(שבת מח ע"א)</small>. עַל <b>פִּי</b> מִדּוֹתָיו <small>(תהלים קלג, ב)</small>, שָׂפָה יִהְיֶה <b>לְפִיו</b> <small>(שמות כח, לב)</small>, <b>כְּפִי</b> תַחְרָא <small>(שם)</small>, וכן קראו לחודו של חרב <b>לְפִי</b> חֶרֶב <small>(יהושע י, כח)</small>, וְלָהּ שְׁנֵי <b>פֵיוֹת</b> <small>(שופטים ג, טז)</small>, ה<b>פ"א</b> בצרי רוצה לומר שהיה לה שני חודים מזה ומזה. והבליעו הנח בדגש וה<b>פ"א</b> בחרק ואמר חַדָּה כְּחֶרֶב <b>פִּיּוֹת</b> <small>(משלי ה, ד)</small> ובהכפל ה<b>פ"א</b> וְחֶרֶב<b> פִּיפִיּוֹת</b> <small>(תהלים קמט, ו)</small>. ובא הקבוץ בלשון זכרים וְהָיְתָה הַפְּצִירָה <b>פִים</b> <small>(שמואל א' יג, כא)</small>, פירוש פצירה שיש לה פיים רבים. ותרגומו <b>שׁוֹפִינָא</b> <b>לימ"א</b> בלע"ז. ואדוני אבי ז"ל פירוש פצירה לשון רבוי, פצירה פים רבת הפיות מלשון <b>וַיִּפְצַר</b> בּוֹ <small>(בראשית לג, יא)</small> שהוא רבוי דברים ותחנונים. ונשתמשו בו עוד על שיעור הדברים לֶחֶם <b>לְפִי</b> הַטָּף <small>(בראשית מז, יב)</small>, אִישׁ <b>לְפִי</b> אָכְלוֹ <small>(שמות יב, ד)</small>, כשיעור הטף כמו שיאכלו. אִישׁ <b>כְּפִי</b> עֲבֹדָתוֹ <small>(במדבר ז, ה)</small>, <b>וּלְפִי</b> הֵעָלוֹת הֶעָנָן <small>(במדבר ט, יז)</small>, עַל <b>פִּי</b> הַדְּבָרִים <small>(בראשית מג, ז)</small>, <b>לְפִי</b> דְבָרִי <small>(מלכים א' יז, א)</small>, <b>לְפִי</b> דְבָרִי <small>(משלי יב, ח)</small>, וִיהִי נָא <b>פִּי</b> שְׁנַיִם בְּרוּחֲךָ אֵלָי <small>(מלכים ב' ב, ט)</small>, שיעור שני חלקי רוחך. לָתֶת לוֹ <b>פִּי</b> שְׁנַיִם <small>(דברים כא, יז)</small>, שיעוד שני חלקים. <b>וּפֹה</b> אַשְׁלִיךְ לָכֶם גּוֹרָל <small>(יהושע יח, ח)</small>, וְאַתָּה <b>פֹּה</b> עֲמֹד <small>(שמואל ב' כ, ד)</small>, הנה. וָאֹמַר עַד <b>פֹּה</b> תָבוֹא <small>(איוב לח, יא)</small>, עד הנה. ונכתב ב<b>אל"ף</b> <b>וּפֹא</b> יָשִׁית בִּגְאוֹן גַּלֶּיךָ <small>(שם)</small>. ואדוני אבי ז"ל פירש אחר שאמר לים עד זה הגבול תבא קרא לשפת הים <b>פֹּה</b> ואמר<b> וּפֹא יָשִׁית</b> וילחם בגאון גליך. ויפה פירש. ונכתבו מהם רבים ב<b>ו"ו</b> שְׁנַיִם שֻׁלְחָנוֹת <b>מִפּוֹ</b> <small>(יחזקאל מ, לט)</small>, וְאַתִּוקֶיהָא [וְאַתִּיקֶיהָא] <b>מִפּוֹ וּמִפּוֹ</b> <small>(יחזקאל מא, טו)</small>, וזולתם. ומלת <b>אֵיפֹה</b> פירשתיה בשרש <b>איף</b>.
<h3>פוג</h3>
עַל כֵּן <b>תָּפוּג</b> תּוֹרָה <small>(חבקוק א, ד)</small>, <b>וַיָּפָג</b> לִבּוֹ <small>(בראשית מה, כו)</small>. <b>והנפעל</b> <b>נְפוּגֹתִי</b> וְנִדְכֵּיתִי <small>(תהלים לח, ט)</small>. <b>והשם</b> אַל תִּתְּנִי <b>פוּגַת</b> לָךְ <small>(איכה ב, יח)</small>, ונסמכה המלה על <b>למ"ד</b> השרות כמו <b>הַשְּׁכוּנֵי</b> בָאֳהָלִים <small>(שופטים ח, יא)</small>. <b>והשם עוד</b> בתוספת <b>ה"א</b> מֵאֵין <b>הֲפֻגוֹת</b> <small>(איכה ג, מט)</small>, ענין רפיון וחלישות. ובדברי רבותינו ז"ל <small>(מגלה כה ע"ב)</small> ניחוש דילמא פייגא דעתייהו דצבורא, כלומר שמא תחלש דעת הציבור. ועוד אמרו <small>(בבא בתרא י ע"א)</small> גוף קשה יין מפיגו כלומר מחלישו ומסיר כחו. ותרגום וְרֵיחֹו לֹא נָמָר <small>(ירמיה מח, יא)</small> <b>וְרֵיחֵיהּ לָא פָג</b> כלומר שלא נחלש ריח היין.
<h3>פוח</h3>
עַד <b>שֶׁיָּפוּחַ</b> הַיּוֹם <small>(שיר השירים ב, יז)</small>. <b>והפעל הכבד</b> [הִפְעִיל] <b>הָפִיחִי</b> גַנִּי יִזְּלוּ בְשָׂמָיו <small>(שיר השירים ד, טז)</small>, ענין נפיחה. ויש לפרש מזה הענין כָּל צוֹרְרָיו <b>יָפִיחַ</b> בָּהֶם <small>(תהלים י, ה)</small>, כלומר שלא יחשוב אותם לכלום. בְּאֵשׁ עֶבְרָתִי <b>אָפִיחַ</b> עָלָיִךְ <small>(יחזקאל כא, לו)</small>, כמו שנופחים באש כדי שתבער. ומזה הענין <b>פִּיחַ</b> הַכִּבְשָׁן <small>(שמות ט, ח)</small>, כלומר נפיחת הכבשן והוא הנקרא בלשון רבותינו ז"ל רמץ <small>(פסחים עה ע"ב)</small> <b>רשקלי"ב</b> בלע"ז. ומזה נקרא הדבור בלשון הזרת לפי שהוא נפיחת הפה <b>וְיָפִיחַ</b> כְּזָבִים עֵד שָׁקֶר <small>(משלי יד, ה)</small>, כלומר מי שידבר כזבים בדברי העולם כן יעיד עדות שקר מפני שהורגל בכזבים. ויש מפרשים מזה <b>יָפִיחַ</b> לוֹ <small>(תהלים יב, ו)</small>, כלומר מי שידבר לו אמרות י"י אמרות טהורות אשיתנו בישע. ואפשר מזה השרש <b>וְיָפֵחַ</b> לַקֵּץ <small>(חבקוק ב, ג)</small>. וכבר כתבנוהו בשרש <b>יָפַח</b> והענין אחד. וענין אחר <b>פַּח</b> יָקוֹשׁ <small>(הושע ט, ח)</small>, <b>הַפַּח</b> נִשְׁבָּר <small>(תהלים קכד, ז)</small>, צִנִּים <b>פַּחִים</b> בְּדֶרֶךְ עִקֵּשׁ <small>(משלי כב, ה)</small>. יַמְטֵר עַל רְשָׁעִים <b>פַּחִים</b> <small>(תהלים יא, ו)</small>, בדרך ההשאלה כלומר יביא עליהם דברים שיכשלו בהם כמו שיכשל הנלכד בפח. ויתכן שה<b>מ"ם</b> שרש והיא כמו <b>פֶּחָם</b> לפי שאמר אחריו אש וגפרית. <b>והפעל הכבד</b> <b>ממנו</b> [הִפְעִיל] <b>יָפִיחַ</b> בָּהֶם <small>(תהלים י, ה)</small>, <b>יָפִיחַ</b> לוֹ <small>(תהלים יב, ו)</small>, פירוש מי שהרשע יפיח לו ויסבב ללכדו והוא העני אף אני אצילנו מידו ואשיתנו בישע. <b>יָפִיחוּ</b> קִרְיָה <small>(משלי כט, ח)</small>, <b>הָפֵחַ</b> בַּחוּרִים כֻּלָּם <small>(ישעיה מב, כב)</small>, כלומר שילכדו אותם כלם ויטמונים בחורים ויחביאום שם כמו שאמר אחריו וּבְבָתֵּי כְלָאִים הָחְבָּאוּ <small>(ישעיה מב, כב)</small>. או פירושו באותם החורים שנטמנו ובבתי כלאים שהחבאו שם ילכדו. וענין אחר קרוב לזה רִקֻּעֵי <b>פַחִים</b> <small>(במדבר יז, ג)</small> וַיְרַקְּעוּ אֶת <b>פַּחֵי</b> הַזָּהָב <small>(שמות לט, ג)</small> פירוש טסים <b>לנד"ש</b> בלע"ז, ונקראו כן שהם פרושים כמו הפח.
<h3>פוך</h3>
כִּי תִקְרְעִי <b>בַפּוּךְ</b> עֵינַיִךְ <small>(ירמיה ד, ל)</small>, וַתָּשֶׂם <b>בַּפּוּךְ</b> עֵינֶיהָ <small>(מלכים ב' ט, ל)</small>, הוא הכחול השחור. מַרְבִּיץ <b>בַּפּוּךְ</b> אֲבָנַיִךְ <small>(ישעיה נד, יא)</small>, אַבְנֵי <b>פוּךְ</b> <small>(דברי הימים א' כט, ב)</small>, אבן יקרה שעינה כעין הפוך ואומרים שהוא שקורין לה בלע"ז <b>קרבונקל"י</b>. או רוצה לומר על הפוך עצמו כי גם הוא אבן.
<h3>פול</h3>
<b>וּפוֹל</b> וַעֲדָשִׁים <small>(שמואל ב' יז, כח)</small>, ידוע.
<h3>פון</h3>
נָשָׂאתִי אֵמֶיךָ <b>אָפוּנָה</b> <small>(תהלים פח, טז)</small>, הנכון והישר במלה הזאת שהיא גזורה ממלה<b> פֶּן</b> ומענינה, רוצה לומר הכבדתי עלי <b>אֵמִים</b> שאני מפחד תמיד ממך ואומר פן יקראני כך וכך על העונות, כי כל אדם מפחד אומר בלבו פן יהיה זה וזה, או שמא יהיה כך וכך. ואפונרת <b>דוביט"ו</b> בלע"ז. <b>פֶּן</b> בַּחֶרֶב אֵצֵא <small>(במדבר כ, יח)</small>, אֹרַח חַיִּים <b>פֶּן</b> תְּפַלֵּס <small>(משלי ה, ו)</small>, <b>פֶּן</b> יִפְקֹד עָלֶיהָ <small>(ישעיה כז, ג)</small>, <b>פֶּן</b> יִשְׁלַח יָדוֹ <small>(בראשית ג, כב)</small>, כלם ענינם שמא. ופירוש פן תפלס בתמיה, כלומר תחשוב שמא תפלס ארח חיים לא תעשה אלא נעו מעגלותיה לא תדע כלומר לא תרגיש בדבר עד שינועו מעגלותיה אל מות. ויש שפירושם שלא <b>פֶּן</b> תָּשִׁיב אֶת בְּנִי שָׁמָּה <small>(בראשית כד, ו)</small>, שלא תשיב את בני, <b>פֶּן</b> תְּמֻתוּן <small>(בראשית ג, ג)</small>, שלא תמותון.
<h3>פוץ</h3>
פֶּן <b>נָפוּץ</b> <small>(בראשית יא, ד)</small>, <b>יָפוּצוּ</b> מַעְיְנֹתֶיךָ חוּצָה <small>(משלי ה, טז)</small>, <b>וַתְּפוּצֶינָה</b> מִבְּלִי רֹעֶה <small>(יחזקאל לד, ה)</small>, הַךְ אֶת הָרֹעֶה <b>וּתְפוּצֶיןָ</b> הַצֹּאן <small>(זכריה יג, ז)</small>, עוֹד <b>תְּפוּצֶינָה</b> עָרַי מִטּוֹב <small>(זכריה א, יז)</small>, <b>פֻּצוּ</b> בָעָם <small>(שמואל א' יד, לד)</small>. <b>והנפעל</b> אֲשֶׁר <b>נְפוֹצוֹתֶם</b> בָּם <small>(יחזקאל כ, לד)</small>. והוא בחלם. <b>והפעל הכבד</b> [הִפְעִיל] מְאַבְּדִים <b>וּמְפִצִים</b> <small>(ירמיה כג, א)</small>, עָלָה <b>מֵפִיץ</b> עַל פָּנַיִךְ <small>(נחום ב, ב)</small>, <b>מֵפִיץ</b> וְחֶרֶב <small>(משלי כה, יח)</small>, <b>הָפֵץ</b> עֶבְרוֹת אַפֶּךָ <small>(איוב מ, יא)</small>, <b>וַיָּפֶץ</b> י"י אֹתָם <small>(בראשית יא, ח)</small>, <b>יָפִיץ</b> עֲנַן אוֹרוֹ <small>(איוב לז, יא)</small>. וכן <b>וַיָּפֶץ</b> הָעָם בְּכָל אֶרֶץ מִצְרָיִם <small>(שמות ה, יב)</small>, <b>פעל יוצא</b>. והמפיץ הוא פרעה שהכריחם לפוץ לקושש קש. ואפשר שהוא פעל עומד. וכן <b>וַיָּפֶץ</b> הָעָם מֵעָלָיו <small>(שמואל א' יג, ח)</small>. <b>והפעל המרובע</b> [פִּעֵל] וּכְפַטִּישׁ <b>יְפֹצֵץ</b> סָלַע <small>(ירמיה כג, כט)</small>. <b>וההתפעל</b> ממנו <b>וַיִּתְפֹּצְצוּ</b> הַרְרֵי עַד <small>(חבקוק ג, ו)</small>. ואמרו כי <b>מֵפִיץ וְחֶרֶב</b> הוא שם הפטיש שיפוצץ הסלעים. <b>והשם</b> <b>תְּפוּצָה</b>, בפלס <b>תְּקוּמָה, תְּשׁוּבָה</b>. והקבוץ <b>תְּפוּצוֹת</b>. ובא בחולם <b>וּתְפוֹצוֹתִיכֶם</b> וּנְפַלְתֶּם כִּכְלִי חֶמְדָּה <small>(ירמיה כה, לד)</small>, ה<b>תי"ו</b> בחירק שלא כמנהג. וכמהו בחרק ה<b>תי"ו</b> אִם לֹא שֵׁרִותִךָ [<b>שֵׁרִיתִיךָ</b>] לְטוֹב <small>(ירמיה טו, יא)</small>, שהיה ראוי <b>שֵׁרִיתֵךְ</b>. ופירושו למה שאמר כי מלאו ימיכם לטבוח ומלאו גם כן ימיכם לבא תפוצותיכם, כלומר באו ימיכם לטבוח ולגלות. כלם ענין פזור. ואמר בשבירת הסלעים וכפטיש לפיוצץ סלע, שבשבירת הסלעים יתפוצצו שברי הסלעים הנה והנה. <b>ופעל כבד</b> [הִפְעִיל] ממנו כפל ה<b>פ"א</b> וה<b>למ"ד</b> וְאָחַז בְּעָרְפִּי <b>וַיְפַצְפְּצֵנִי</b> <small>(איוב טז, יב)</small>. הַעֶצֶב נִבְזֶה <b>נָפוּץ</b> <small>(ירמיה כב, כח)</small>,<b> נְפֹצִים</b> אֶל הֶהָרִים <small>(מלכים א' כב, יז)</small>, כתבנום בשרש <b>נָפַץ</b>.
<h3>פוק</h3>
<b>פָּקוּ</b> פְּלִילִיָּה <small>(ישעיה כח, ז)</small>. <b>והשם</b> <b>לְפוּקָה</b> וּלְמִכְשׁוֹל לֵב <small>(שמואל א' כה, לא)</small>. <b>והפעל הכבד</b> [הִפְעִיל] יְחַזְּקוּם וְלוֹא <b>יָפִיק</b> <small>(ירמיה י, ד)</small>. <b>והשם</b> <b>וּפִק</b> בִּרְכַּיִם <small>(נחום ב, יא)</small>, ענינו ענין מכשול. ופירוש <b>פָּקוּ פְּלִילִיָּה</b> בפליליה כלומר כשלו במשפט. וענין אחר <b>הפעל הכבד</b> [הִפְעִיל] <b>וְתָפֵק</b> לָרָעֵב נַפְשֶׁךָ <small>(ישעיה נח, י)</small>, פירוש תוציא אליו נפשך ורצונך. זְמָמוֹ אַל <b>תָּפֵק</b> <small>(תהלים קמ, ט)</small>, אל תוציא מחשבתו ואל השלימה. <b>וַיָּפֶק</b> רָצוֹן מֵי"י <small>(משלי ח, לה)</small>, ויוציא רצון.<b> מְפִיקִים</b> מִזַּן אֶל זַן <small>(תהלים קמד, יג)</small>, מוציאים ממין זה אל מין אחר כלומר לרוב מלא חזויות מיני התבואה וזולתה פורצים ומוציאים מין זה אל המין האחר ומערבים זה עם זה. ויש לפרש מזה <b>וְלוֹא יָפִיק</b>, ויהיה <b>פעל עומד</b> כלומר שלא יצא ממקומו.
<h3>פור</h3>
<b>הפעל הכבד</b> [הִפְעִיל] י"י <b>הֵפִיר</b> עֲצַת גּוֹיִם <small>(תהלים לג, י)</small>, אֶת בְּרִיתִי<b> הֵפַר</b> <small>(בראשית יז, יד)</small>, <b>מֵפֵר</b> אֹתוֹת בַּדִּים <small>(ישעיה מד, כה)</small>, לֵךְ <b>הָפֵרָה</b> אֶת בְּרִיתְךָ <small>(מלכים א' טו, יט)</small>, וְחַסְדִּי לֹא <b>אָפִיר</b> מֵעִמּוֹ <small>(תהלים פט, לד)</small>, וְאִם <b>הָפֵר יָפֵר</b> <small>(במדבר ל, יג)</small>, וְאִישָׁהּ <b>יְפֵרֶנּוּ</b> <small>(במדבר ל, יד)</small>. <b>ושלא נזכר פעלו</b> ממנו [הָפְעַל] גַּם בְּרִיתִי <b>תֻפַר</b> אֶת דָּוִד עַבְדִּי <small>(ירמיה לג, כא)</small>, ענינם הביטול. וענין אחר <b>בפעל כבד</b> <b>אחר</b> [פֹּעֵל] אַתָּה <b>פוֹרַרְתָּ</b> בְעָזְּךָ יָם <small>(תהלים עד, יג)</small>. <b>וההתפעל</b> <b>פּוֹר הִתְפּוֹרְרָה</b> אֶרֶץ <small>(ישעיה כד, יט)</small>. <b>והפעל הכבד</b> <b>ממנו</b> [הִפְעִיל] כפול ה<b>פ"א</b> וה<b>למ"ד</b> שָׁלֵו הָיִיתִי <b>וַיְפַרְפְּרֵנִי</b> <small>(איוב טז, יב)</small> ענין הריצוץ והשבר. ויש מפרשים מזה לַחְפֹּר <b>פֵּרוֹת</b> וְלָעֲטַלֵּפִים <small>(ישעיה ב, כ)</small>, פירוש לחפור בקעים וחפירות. וכבר פירשנו הפסוק בשרש <b>חָפַר</b>. ומזה הענין נקרא הגת <b>פורה</b>. <b>פּוּרָה</b> דָּרַכְתִּי לְבַדִּי <small>(ישעיה סג, ג)</small>, לַחְשׂף חֲמִשִּׁים <b>פּוּרָה</b> <small>(חגי ב, טז)</small>, לפי שדורכים ורוצצים הענבים או הזתים בתוכה. ויונתן תרגם <b>פּוּרָה דָּרַכְתִּי</b> <b>כְּבִיעוּט דְמִתְבָּעֵיט בְּמַעְצְרָא</b>. ותרגם <b>חֲמִשִּׁים פּוּרָה</b> <b>גַרְבִין דַחֲמַר</b>. הִפִּיל <b>פּוּר</b> הוּא הַגּוֹרָל <small>(אסתר ג, ז)</small>, פירושו עמו. והקבוץ וִימֵי <b>הַפּוּרִים</b> <small>(אסתר ט, כח)</small>.
<h3>פושׁ</h3>
<b>וּפָשׁוּ</b> פָּרָשָׁיו <small>(חבקוק א, ח)</small>, כִּי תָפוּשׁיּ [<b>תָפוּשׁוּ</b>] כְּעֶגְלָה דָשָׁה <small>(ירמיה ג, יא)</small>, וִיצָאתֶם <b>וּפִשְׁתֶּם</b> כְּעֶגְלֵי מַרְבֵּק <small>(מלאכי ג, כ)</small>, ענין רבוי. ואפשר שיהיה מהעני הזה <b>פִּישׁוֹן</b> <small>(בראשית ב, יא)</small>. ונקרא הנהר ההוא כן לפי שמימיו רבים או מרבים ומגדלים יותר משאר הנהרים. וכענין זה אמרו רבותינו ז"ל <small>(בכורות נה ע"ב)</small> למה נקרא שמו <b>פְּרָת</b>? שמימיו פרים ורבים, <b>חִדֶּקֶל</b>? שמימיו חדים וקלים. <b>והנפעל</b> <b>נָפֹשׁוּ</b> עַמְּךָ עַל הֶהָרִים <small>(נחום ג, יח)</small>. ויונתן תרגם ענין פיזור <b>אִתְבַּדְרוּ עַמָךְ</b>. <b>והשם</b> וְלֹא יָדַע <b>בַּפַּשׁ</b> מְאֹד <small>(איוב לה, טו)</small>, ואף על פי שהוא פתח ימצאו כמוהו מנחי ה<b>עי"ן</b> כמו שכתבנו בחלק הדקדוק. וענינו לא ידע איוב לרב מאד בדרכי י"י ובמשפטיו, לפיכך הוא מתקצף ומכביר מלין.
<h3>פות</h3>
<b>וְהַפֹּתוֹת</b> לְדַלְתוֹת הַבַּיִת <small>(מלכים א' ז, ג)</small>, הוא כמין כיס קטן של ברזל שיסוב ציר הדלת עליה, כמו שאמרו <small>(כלים פרק אחד עשר משנה ב. דף יט ע"ב)</small> הפותה שתחת הציר. ומזה <b>פָּתְהֵן</b> יְעָרֶה <small>(ישעיה ג, יז)</small>, כי הנפרד ממנו <b>פֹּת</b> ובהסמכו לכנוי פתהן. והוא כנוי לערוה.
<h3>פזז</h3>
<b>וַיָּפֹזּוּ</b> זְרֹעֵי יָדָיו <small>(בראשית מט, כד)</small>, ויתחזקו. <b>מְפַזֵּז</b> וּמְכַרְכֵּר <small>(שמואל ב' ו, טז)</small>, מתחזק ורוקד. כי כן דרך הרוקדים לחזק אזור מתניהם בעת רקידתם. תָּשִׁית לְרֹאשׁוֹ עֲטֶרֶת <b>פָּז</b> <small>(תהלים כא, ד)</small>, הוא הזהב הטוב המזוקק כי יותר הוא חזק המזוקק. והפעל ממנו זָהָב<b> מוּפָז</b> <small>(מלכים א' י, יח)</small>, כלומר מזוקק ומחוזק. וב<b>אל"ף</b> נוספת וּמָתְנָיו חֲגֻרִים בְּכֶתֶם<b> אוּפָז</b> <small>(דניאל י, ה)</small>. ויש לפרש מזה <b>וַיָּפֹזּוּ זְרֹעֵי יָדָיו</b>.
<h3>פזר</h3>
שֶׂה <b>פְזוּרָה</b> יִשְׂרָאֵל <small>(ירמיה נ, יז)</small>. <b>והנפעל</b> <b>נִפְזְרוּ</b> עֲצָמֵינוּ לְפִי שְׁאוֹל <small>(תהלים קמא, ז)</small>. <b>והכבד</b> [פִּעֵל] <b>פִּזַּר</b> נָתַן לָאֶבְיוֹנִים <small>(תהלים קיב, ט)</small>, <b>פִּזַּרְתָּ</b> אוֹיְבֶיךָ <small>(תהלים פט, יא)</small>, <b>וַתְּפַזְּרִי</b> אֶת דְּרָכַיִךְ <small>(ירמיה ג, יג)</small>, כְּפוֹר כָּאֵפֶר <b>יְפַזֵּר</b> <small>(תהלים קמז, טז)</small>, יֵשׁ <b>מְפַזֵּר</b> וְנוֹסָף עוֹד <small>(משלי יא, כד)</small>, <b>מְפֻזָּר</b> וּמְפֹרָד <small>(אסתר ג, ח)</small>, ענין כלם ההפצה.
<h3>פחד</h3>
<b>וּפָחַד</b> וְרָחַב לְבָבֵךְ <small>(ישעיה ס, ה)</small>, <b>פָּחֲדוּ</b> בְצִיּוֹן חַטָּאִים <small>(ישעיה לג, יד)</small>, שָׁם <b>פָּחֲדוּ</b> פָחַד <small>(תהלים יד, ה)</small>. <b>וּפָחֲדוּ</b> אֶל י"י וְאֶל טוּבוֹ <small>(הושע ג, ה)</small>, פירוש שיפחדו ויראו ממנו וינהרו אליו ואל טובו. ועל זה הדרך <b>וּפָחֲדוּ</b> וְרָגְזוּ עַל כָּל הַטּוֹבָה וְעַל כָּל הַשָּׁלוֹם אֲשֶׁר אָנֹכִי עֹשֶׂה לָּהּ <small>(ירמיה לג, יט)</small>. <b>והשם</b> פָּחֲדוּ <b>פַחַד</b> <small>(תהלים נג, ו)</small>, פירוש לא היה פחד כמוהו.<b> וּפַחַד</b> יִצְחָק הָיָה לִי <small>(בראשית לא, מב)</small>, מי שמפחד יצחק ממנו היה עמי. וזהו שאמר וַיִּשָּׁבַע יַעֲקֹב <b>בְּפַחַד</b> אָבִיו יִצְחָק <small>(בראשית לא, נג)</small>, במי שמפחד יצחק ממנו. ואמר ענין זה ביצחק לפי שפחד מהשם ומסר עצמו בדבר העקדה. וקבוץ השם קוֹל <b>פְּחָדִים</b> בְּאָזְנָיו <small>(איוב טו, כא)</small>. <b>והשם</b> ב<b>ה"א</b> הנקבה פחדה וְלֹא <b>פַחְדָּתִי</b> אֵלַיִךְ <small>(ירמיה ב, יט)</small>. <b>והפעל הכבד</b> [פִּעֵל] אַשְׁרֵי אָדָם <b>מְפַחֵד</b> תָּמִיד <small>(משלי כח, יד)</small>,<b> וַתְּפַחֵד</b> תָּמִיד כָּל הַיּוֹם מִפְּנֵי חֲמַת הַמֵּצִיק <small>(ישעיה נא, יג)</small>. <b>וכבד אחר</b> [הִפְעִיל] והוא<b> יוצא</b> וְרֹב עַצְמוֹתַי <b>הִפְחִיד</b> <small>(איוב ד, יד)</small>. וענין אחר גִּידֵי פַחֲדָו [<b>פַחֲדָיו</b>] יְשׂרָגוּ <small>(איוב מ, יז)</small> [והם אשכיו]. ותרגום מְרוֹחַ אָשֶׁךְ <small>(ויקרא כא, כ)</small> <b>מְרִיס פַּחְדִּין</b>.
<h3>פחה</h3>
לֶחֶם <b>הַפֶּחָה</b> <small>(נחמיה ה, יד)</small>, ה<b>פ"א</b> בסגול והוא מן הדגושים לולי ה<b>חי"ת</b> העלולה לקבל דגש וה<b>ה"א</b> לנקבה וה<b>ה"א למ"ד</b> הפעל נגרעה. ובא ב<b>ה"א</b> הנקבה ואף על פי שהשם לזכר והנה כמוהו במשקלו ובשם המספר <b>שִׁשָּׁה</b> ובשמות בני אדם נמצא לזכר שם עם ה<b>ה"א</b> כמו <b>לְבָנָה</b> <small>(עזרא ב, מה: נחמיה ז, מח)</small> <b>חַגָּבָה</b> <small>(עזרא ב, מה: נחמיה ז, מח)</small> <b>חֹסָה</b> <small>(דברי הימים א' טז, לח: שם כו, י)</small> <b>חֻפָה</b> <small>(דברי הימים א' כו, יג)</small> <b>בִּלְגָּה</b> <small>(נחמיה יב, ה, יח)</small>, וזולתם. וה<b>ה"א</b> באלה השמות הוא נוספת לא שהיא סימן לנקבה. ובסמוך נפתח <b>פַּחַת</b> יְהוּדָה <small>(חגי א, א)</small>, והוא מלרע. ובא כן ב<b>תי"ו</b> גם בלי סמיכות וְאֵיךְ תָּשִׁיב אֵת פְּנֵי <b>פַחַת</b> אַחַד עַבְדֵי אֲדֹנִי הַקְטַנִּים <small>(ישעיה לו, ט)</small>. ובא אחד <b>מלעיל</b> אֱמֹר אֶל זְרֻבָּבֶל <b>פַּחַת</b> יְהוּדָה <small>(חגי ב, כא)</small>. וה<b>כנוי</b> הַקְרִיבֵהוּ נָא <b>לְפֶחָתֶךָ</b> <small>(מלאכי א, ח)</small>. והקבוץ <b>פַּחוֹת</b> וּסְגָנִים כֻּלָּם <small>(יחזקאל כג, כג)</small>, חסר ממנו <b>למ"ד</b> הפעל ועקרו כמו שאמר במקום אחר עַל <b>פַּחֲווֹת</b> עֵבֶר הַנָּהָר <small>(נחמיה ב, ז)</small>, לִהְיוֹת <b>פֶּחָם</b> בְּאֶרֶץ יְהוּדָה <small>(נחמיה ה, יד)</small>, משפטו <b>פֶּחָתָם</b> כמו וְציּרָם [<b>וְצוּרָם</b>] לְבַלּוֹת שְׁאוֹל <small>(תהלים מט, טו)</small> שמשפטו וצורתם. וענין פחה כמו נגיד.
<h3>פחז</h3>
אֲנָשִׁים רֵיקִים <b>וּפֹחֲזִים</b> <small>(שופטים ט, ד)</small>, פירוש קלים, כלומר קלי הדעת. וכן נְבִיאֶיהָ <b>פֹּחֲזִים</b> <small>(צפניה ג, ד)</small>. <b>והשם</b> <b>פַּחַז</b> כַּמַּיִם אַל תּוֹתַר <small>(בראשית מט, ד)</small>, כלומר תנועה וקלות היצר היה לך כמים הקלים הנגרים לפיכך <b>אַל תּוֹתַר</b> לא יהיה לך יתרון. <b>והשם</b> במשקל אחר בְּשִׁקְרֵיהֶם <b>וּבְפַחֲזוּתָם</b> <small>(ירמיה כג, לב)</small>. ויונתן תרגם <b>רֵיקִים וּפֹחֲזִים</b> <b>סְרִיקִין וּבְסִירִין</b>, פירוש נבזים. תרגום דְבַר י"י בָּזָה <small>(במדבר טו, לא)</small> <b>בְּסַר</b>.
<h3>פחם</h3>
וּפָעַל <b>בַּפֶּחָם</b> <small>(ישעיה מד, יב)</small>, <b>פֶּחָם</b> לְגֶחָלִים <small>(משלי כו, כא)</small>, ה<b>פ"</b>א בסגול ידוע.
<h3>פחת</h3>
אֶל <b>הַפַּחַת</b> הַגָּדוֹל <small>(שמואל ב' יח, יז)</small>, הוא שם במשקל <b>אֶרֶץ</b> ונפתח מפני ה<b>חי"ת</b>. והקבוץ בְּאַחַת <b>הַפְּחָתִים</b> <small>(שמואל ב' יז, ט)</small>, חפירה ושוחה. ותרגום כִּי כָרוּ שׁיּחָה [שׁוּחָה] לְלָכְדֵנִי <small>(ירמיה יח, כב)</small> <b>אֲרֵי כְרוֹ פַחַת</b>. <b>פְּחֶתֶת</b> הִוא <small>(ויקרא יג, נה)</small>, חסרון. ורבותינו ז"ל נשתמשו הרבה בזה הלשון באמרם <small>(ביצה פרק רביעי משנה ד. דף לב ע"א)</small> אין פוחתין את הנר מפני שהוא עושה כלי. ואמרו עוד <small>(מגילה פ' ראשון משנה א. דף ב ע"א)</small> לא פחות ולא יתר.
<h3>פטד</h3>
אֹדֶם <b>פִּטְדָה</b> וּבָרֶקֶת <small>(שמות כח, יז)</small>, <b>פִּטְדַת</b> כּוּשׁ <small>(איוב כח, יט)</small>, אבן מהאבנים היקרות ואומרים כי היא אבן ירוקה. וכתב רבי יונה כי היא הנקראת בלשון ערבי <b>זמר"ד</b>.
<h3>פטר</h3>
<b>וַיִּפְטַר</b> מִפְּנֵי שָׁאוּל <small>(שמואל א' יט, י)</small>, <b>עומד</b>. והפעל <b>העובר</b> כִּי לֹא <b>פָטַר</b> יְהוֹיָדָע הַכֹּהֵן אֶת הַמַּחְלְקוֹת <small>(דברי הימים ב' כג, ה)</small>, פירוש לא שלחם ולא התירם ללכת אבל עכבם כמו שנאמר באי השבת עם יוצאי השבת <small>(שם)</small>. והלשון הזה מורגל במשנה פטור, ותמורתו חייב. וכן יתפרש פְּטיּרִים [<b>פְּטוּרִים</b>] כִּי יוֹמָם וָלַיְלָה עֲלֵיהֶם בַּמְּלָאכָה <small>(דברי הימים א' ט, לג)</small>, פירוש פטורים משאר מלאכות, כי במלאכת השיר היו מתעסקים יומם ולילה והיו יושבין בלשכות. <b>פּוֹטֵר</b> מַיִם רֵאשִׁית מָדוֹן <small>(משלי יז, יד)</small>. <b>והפעל הכבד</b> [הִפְעִיל]<b> יַפְטִירוּ</b> בְשָׂפָה <small>(תהלים כב, ח)</small>. <b>והשם פֶּטֶר</b> כָּל רֶחֶם <small>(שמות יג, ב)</small>, בשש נקודות. וב<b>ה"א</b> הנקבה פטרה, ובסמוך <b>פִּטְרַת</b> כָּל רֶחֶם <small>(במדבר ח, טז)</small>, ענין השלוח והפתיחה. ותרגום וְהָאֲנָשִׁים שֻׁלְּחוּ <small>(בראשית מד, ג)</small> <b>וְגֻבְרַיָּא אִתְפַּטָּרוּ</b>. ותרגום וְשַׁלַּח רְצוּצִים חָפְשִׁים <small>(ישעיה נח, ו)</small> <b>וּפַטָרוּ דַהֲווֹ אֲנוּסִין בְּנֵי חוֹרִין</b>. ופירוש פוטר מים כמו המשלח המים והפותח אותם תחלה והם נגרים שלא יוכל אדם להשיבם כן ראשית המדון. ופירוש יפטירו בשפה ישלחו בשפה הדברים ויפתחו אותם. ולפי שהבכור הוא שלוח הרחם ופתיחתו והבקעו תחלה נקרא כן. וכן <b>וּפְטוּרֵי</b> צִצִּים <small>(מלכים א' ו, יט)</small>, שפתחו בהם הציצים והפרחים.
<h3>פטשׁ</h3>
<b>וּכְפַטִּישׁ</b> יְפֹצֵץ סָלַע <small>(ירמיה כג, כט)</small>, היא המקבת הגדולה.
<h3>פיד</h3>
<b>וּפִיד</b> שְׁנֵיהֶם מִי יוֹדֵעַ <small>(משלי כד, כב)</small>, אִם <b>בְּפִידוֹ</b> לָהֶן שׁוּעַ <small>(איוב ל, כד)</small>, ענין איד.
<h3>פים</h3>
וַיַּעַשׂ <b>פִּימָה</b> עֲלֵי כָסֶל <small>(איוב טו, כז)</small>, הם הקמטים שנעשים בבטן האיש השמן ותרגומו <b>וַעֲבַד רוּטְבָא עֲלוֹי כִּפְלָא</b>, ותרגום נֶהְפַּךְ <b>לְשַׁדִּי</b> <small>(תהלים לב, ד)</small> <b>אִתְהַפֵּךְ רוּטְבִי</b>.
<h3>פכה</h3>
וְהִנֵּה מַיִם <b>מְפַכִּים</b> <small>(יחזקאל מז, ב)</small>, יוצאים. ומזה נקרא הצלוחית <b>פַּךְ</b> השמן לפי שמוציאים ומריקין השמן ממנו.
<h3>פכר</h3>
בְּנֵי <b>פֹּכֶרֶת</b> הַצְּבָיִים <small>(עזרא ב, נז)</small>, הביאו רבי יונה. ולא ידעתי למה כי הוא שם משמות עבדי בני שלמה נקרא על ענין ידוע אצלם, כמו שנקראו כולם איש על שמו בענין מקרה מן המקרים אצלם.
<h3>פלל</h3>
רְאֹה פָנֶיךָ לֹא <b>פִלָּלְתִּי</b> <small>(בראשית מח, יא)</small>, לא עשיתי משפט ודין בעצמי שאוכל עוד ראה פניך. וַיַּעֲמֹד פִּינְחָס <b>וַיְפַלֵּל</b> <small>(תהלים קו, ל)</small>, עשה המשפט שדקר זמרי וכזבי בת צור. <b>וּפִלְלוֹ</b> אֱלֹהִים <small>(שמואל א' ב, כה)</small>. אֲשֶׁר <b>פִּלַּלְתְּ</b> לַאֲחוֹתֵךְ <small>(יחזקאל טז, נב)</small>.<b> והנפעל</b> לדעת רבי יהודה <b>וְנִפְלַל</b> חָלָל <small>(יחזקאל כח, כג)</small>.<b> והתאר</b> עם <b>יו"ד</b> היחש גַּם הוּא עָוֹן <b>פְּלִילִי</b> <small>(איוב לא, כח)</small>. והקבוץ בנפול <b>יו"ד</b> היחש וְהיּא [וְהוּא] עָוֹן <b>פְּלִילִים</b> <small>(איוב לא, יא)</small>, וְנָתַן <b>בִּפְלִלִים</b> <small>(שמות כא, כב)</small>. <b>והשם</b> עֲשׂי [עֲשׂוּ] <b>פְלִילָה</b> <small>(ישעיה טז, ג)</small>, וב<b>יו"ד</b> היחש פָּקוּ <b>פְּלִילִיָּה</b> <small>(ישעיה כח, ז)</small>, ענין הכל המשפט והדין. ופירוש <b>וּפִלְלוֹ אֱלֹהִים</b>, אמר אם יחטא איש לאיש ופללו אלהים, כלומר ישפטנו הדיין ויוציאנו נקי מיד חברו בצוותו מה שיתכן לו לעשות, או יעשה פשרה ביניהם, אבל אם לי"י יחטא איש מי יתפלל לו, כלומר מי יהיה נזקק להשפט עמו ולומר נעשה ביניכם דין כך וכך. ואמר לשופט בלשון התפעל שהוא הפעול. וכן אמר<b> וְנִשְׁפַּטְתִּי</b> אִתּוֹ בְּדֶבֶר וּבְדָם <small>(יחזקאל לח, כב)</small> בהשפטי אתכם לעיניכם, לפי שהשופט חוזר הטענות ומראה טענת כל אחד לחברו כאילו הוא נשפט באבות דברי הנשפטים. ופירוש <b>אֲשֶׁר פִּלַּלְתְּ לַאֲחוֹתֵךְ</b>, אמר <b>גַּם אַתְּ שְׂאִי כְלִמָּתֵךְ</b> כי את שפטת לאחותך בתחלה כשהחלה להרע היית שופטת אותה על חטאותיה ועתה הרעת לעשות ממנה ותצדק אותה בחטאותיך אשר הרבית ממנה. ואמר על התחנה והבקשה במין <b>התפעל</b> <b>וַיִּתְפַּלֵּל</b> אַבְרָהָם אֶל הָאֱלֹהִים <small>(בראשית כ, יז)</small>, <b>וְהִתְפַּלֵּל</b> אֶל הַבַּיִת <small>(מלכים א' ח, מב)</small>, <b>וְיִתְפַּלֵּל</b> בַּעַדְךָ וֶחְיֵה <small>(בראשית כ, ז)</small>, <b>והשם</b> <b>תְּפִלָּה</b> לְמֹשֶׁה <small>(תהלים צ, א)</small>, שָׁמַעְתִּי אֶת <b>תְּפִלָּתְךָ</b> <small>(מלכים א' ט, ג)</small>, לפי שהמתפלל יבקש ממנו שישפטנו ברחמיו ולא יפנה לרוב הרעות שעשה כי המשפט הוא שיעזוב לו מעונותיו ולא יזכרם לו כלום כמו שאמר הנביא יַסְּרֵנִי י"י אַךְ בְּמִשְׁפָּט אַל בְּאַפְּךָ פֶּן תַּמְעִטֵנִי <small>(ירמיה י, כד)</small>.
<h3>פלא</h3>
כִּי <b>יִפָּלֵא</b> מִמְּךָ דָבָר <small>(דברים יז, ח)</small>, לֹא <b>נִפְלֵאת</b> הִוא מִמְּךָ <small>(דברים ל, יא)</small>, <b>נִפְלְאַתָה</b> אַהֲבָתְךָ לִי <small>(שמואל ב' א, כו)</small>, בשני סימני הנקבה כמו כִּי <b>הֶחְבְּאַתָה</b> <small>(יהושע ו, יז)</small>. <b>נִפְלָאִים</b> מַעֲשֶׂיךָ <small>(תהלים קלט, יד)</small>, בִּגְדֹלוֹת <b>וּבְנִפְלָאוֹת</b> מִמֶּנִּי <small>(תהלים קלא, א)</small>, שִׂיחוּ בְּכָל <b>נִפְלְאוֹתָיו</b> <small>(תהלים קה, ב)</small>. ונכתב כבעלי ה<b>ה"א</b> אוֹדְךָ עַל כִּי נוֹרָאוֹת <b>נִפְלֵיתִי</b> <small>(תהלים קלט, יד)</small>. <b>והשם</b> עֹשֵׂה <b>פֶלֶא</b> <small>(שמות טו, יא)</small>, בשש נקודות. וַתֵּרֶד <b>פְּלָאִים</b> <small>(איכה א, ט)</small>. והקבוץ בלשון נקבות <b>פְּלָאוֹת</b> עֵדְוֹתֶיךָ <small>(תהלים קיט, קכט)</small>, קֵץ <b>הַפְּלָאוֹת</b> <small>(דניאל יב, ו)</small>. ובתוספת <b>מ"ם</b> <b>מִפְלְאוֹת</b> תְּמִים דֵּעִים <small>(איוב לז, טז)</small>. <b>והתאר</b> פְּלִאָיה [<b>פְּלִיאָה</b>] דַעַת מִמֶּנִּי <small>(תהלים קלט, ו)</small>, כמו שיאמר מן <b>שָֹרִיד שְֹרִידָה</b> ומן <b>פָּלִיט פְּלִיטָה</b>. ומשקל <b>התאר</b> <b>פֶּלֶא</b> יוֹעֵץ <small>(ישעיה ט, ה)</small>, והוא בשש נקודות. <b>והפעל הכבד</b> [הִפְעִיל] <b>הִפְלִיא</b> עֵצָה <small>(ישעיה כח, כט)</small>, כִּי <b>הִפְלִיא</b> חַסְדּוֹ לִי <small>(תהלים לא, כב)</small>, אֲשֶׁר עָשָׂה עִמָּכֶם <b>לְהַפְלִיא</b> <small>(יואל ב, כו)</small>, <b>הַפְלֵא וָפֶלֶא</b> <small>(ישעיה כט, יד)</small>. <b>וההתפעל</b> וְתָשֹׁב <b>תִּתְפַּלָּא</b> בִי <small>(איוב י, טז)</small>, ענין פלא ידוע. ומזה הענין וְהוּא <b>פֶלִאי</b> <small>(שופטים יג, יח)</small>, והוא <b>שם תאר</b> לשם הנפלא כלומר שמי נפלא ונשגב מלהודיע לך. וכן ליעקב אבינו שלא רצה המלאך להודיע לו שמו ואמר לו לָמָּה זֶּה תִּשְׁאַל לִשְׁמִי <small>(בראשית לב, ל)</small> והיה זה בעבור כי היו המלאכים נראים להם בדמות אנשים ולא היו מגלים שהם מלאכים לפיכך לא היו מזכירים שמם. וכן <b>פְּלֹנִי</b> אַלְמֹנִי <small>(מלכים ב' ו, ח)</small>, האיש המכוסה שמו אצל הזוכר אותו יאמרו עליו פלוני ואף על פי שהוא ידוע אצל הזוכר אותו ואינו רוצה לקרותו בשמו יאמר עליו פלוני. וכן רבותינו ז"ל הרגילו בלשונם בזה. וענין אחר קרוב לזה כִּי <b>יַפְלִא</b> לִנְדֹּר נֶדֶר נָזִיר <small>(במדבר ו, ב)</small>. <b>וכבד אחר</b> [פִּעֵל] <b>לְפַלֵּא</b> נֶדֶר <small>(במדבר טו, ג)</small>, ענינם ענין הפרשה. ובענין הזה שרשו <b>פָּלָה</b> ב<b>ה"א</b>.
<h3>פלג</h3>
כִּי בְיָמָיו <b>נִפְלְגָה</b> הָאָרֶץ <small>(בראשית י, כה)</small>, כלומר נחלקה למחלקות הלשון ומסבת מחלקות הלשון נחלקת גם כן לישוב. <b>לִפְלַגּוֹת</b> רְאוּבֵן גְּדוֹלִים חִקְרֵי לֵב <small>(שופטים ה, טז)</small>, פירוש למחלקות ראובן שנחלקו מאחיו ולא יצאו למלחמה הזאת גדולים חקרי לב, כלומר דברים רבים לבי חוקר וחוקק עליהם. <b>לִפְלֻגּוֹת</b> בֵּית הָאָבוֹת <small>(דברי הימים ב' לה, ה)</small>, למחלקות בית האבות שהיו המחלקות לכהנים וללוים על משמרותם. וכן במשקל אחר <b>לְמִפְלַגּוֹת</b> לְבֵית אָבוֹת <small>(דברי הימים ב' ב' לה,. וענין אחר<b> פֶּלֶג</b> אֱלֹהִים מָלֵא מָיִם <small>(תהלים סה, י)</small>, בשש נקודות. והקבוץ <b>פְּלָגִים</b> יִבְלֵי מָיִם <small>(ישעיה ל, כה)</small>, עַל <b>פַּלְגֵי</b> מָיִם <small>(תהלים א, ג)</small>. ומשקל אחר אַל יֵרֶא <b>בִפְלַגּוֹת</b> נַהֲרֵי נַחֲלֵי דְּבַשׁ וְחֶמְאָה <small>(איוב כ, יז)</small>, הפלג הוא חלק המים שנחלקים המים הנגרים לפלגים קטנים<b> ריי"ל</b> בלע"ז. <b>והפעל הכבד</b> [פִּעֵל] מִי <b>פִלַּג</b> לַשֶּׁטֶף תְּעָלָה <small>(איוב לח, כה)</small>, <b>פַּלַּג</b> לְשׁוֹנָם <small>(תהלים נה, י)</small>.
<h3>פלד</h3>
בְּאֵשׁ <b>פְּלָדֹת</b> הָרֶכֶב <small>(נחום ב, ד)</small>, מן <b>לַפִּיד</b> אֵשׁ <small>(בראשית טו, יז)</small> בדרך ההפך.
<h3>פלה</h3>
[הִפְעִיל] <b>וְהִפְלָה</b> י"י בֵּין מִקְנֵה יִשְׂרָאֵל <small>(שמות ט, ד)</small>, כִּי <b>הִפְלָה</b> י"י חָסִיד לוֹ <small>(תהלים ד, ד)</small>. ונכתב ב<b>אל"ף</b> <b>וְהִפְלָא</b> י"י אֶת מַכֹּתְךָ <small>(דברים כח, נט)</small>, כלומר יפריש מכותך ויבדילם ממכות אחרות שיהיו גדולות ונאמנות מזולתם.<b> וְהִפְלֵיתִי</b> בַיּוֹם הַהוּא <small>(שמות ח, יח)</small>, כלומר אפריש ארץ גושן משאר ארץ מצרים שלא יהיה שם ערוב. אֲשֶׁר <b>יַפְלֶה</b> י"י <small>(שמות יא, ז)</small>, <b>הַפְלֵה</b> חֲסָדֶיךָ מוֹשִׁיעַ חוֹסִים מִמִּתְקוֹמְמִים בִּימִינֶךָ <small>(תהלים יז, ז)</small>, פירוש אתה המושיע חוסים הפרש חסדיך מאותם המתקוממים בימינך. <b>והנפעל</b> <b>וְנִפְלִינוּ</b> אֲנִי וְעַמְּךָ <small>(שמות לג, טז)</small>, כלומר נהיה נפרשים מכל העמים בבא שכינתך וכבודך בינינו.
<h3>פלח</h3>
כְּמוֹ <b>פֹלֵחַ</b> וּבֹקֵעַ <small>(תהלים קמא, ז)</small>. <b>והפעל הכבד</b> [הִפְעִיל] <b>וַיְפַלַּח</b> אֶל סִיר הַנָּזִיד <small>(מלכים ב' ד, לט)</small>, <b>יְפַלַּח</b> כִּלְיוֹתַי <small>(איוב טז, יג)</small>, ענין בקוע. <b>והשם כְּפֶלַח</b> תַּחְתִּית <small>(איוב מא, טז)</small>, בסגול ה<b>פ"א</b>, היא התחתונה מן הרחים שידמו הרחים כאילו נבקעה אחת מחברתה. <b>פֶּלַח</b> רֶכֶב <small>(שופטים ט, נג)</small>, חתיכה מהעליונה מן הרחים הנקראת <b>רֶכֶב</b> <small>(דברים כד, ו)</small>. <b>פֶלַח</b> דְּבֵלָה <small>(שמואל א, ל, יב)</small>, חתיכת דבלה. <b>כְּפֶלַח</b> הָרִמּוֹן <small>(שיר השירים ד, ג)</small>, בקע הרמון.
<h3>פלט</h3>
<b>וּפָלְטוּ</b> פְּלִיטֵיהֶם <small>(יחזקאל ז, טז)</small>. <b>והתאר</b> וַיָּבֹא <b>הַפָּלִיט</b> <small>(בראשית יד, יג)</small>, <b>פְּלִיטֵי</b> הַגּוֹיִם <small>(ישעיה מה, כ)</small> וְזָכְרוּ <b>פְלִיטֵיכֶם</b> <small>(יחזקאל ו, ט)</small>. כִּי אָמְרוּ <b>פְּלִיטֵי</b> אֶפְרַיִם <small>(שופטים יב, ד)</small>, פירוש הפחותים שבאפרים היו אומרים אתם גלעד מה אתם חשובים בתוך אפרים ובתוך מנשה? ונקראו הפחותים פלטים כי הם כמו פליטי הגדולים והחשובים. וכן לפי דעתי <b>פְּלִיטֵי הַגּוֹיִם</b> הפחותים. לְהַכְרִית אֶת <b>פְּלִיטָיו</b> <small>(עבדיה יד')</small> אלה בחרק. ובצרי וְשִׁלַּחְתִּי מֵהֶם <b>פְּלֵיטִים</b> <small>(ישעיה סו, יט)</small>, בָּנָיו <b>פְּלֵיטִם</b> <small>(במדבר כא, כט)</small>, פירוש שהיו בורחים להמלט אם יוכלו. <b>והפעל הכבד</b> [פִּעֵל] <b>תְּפַלְּטֵנִי</b> מֵרִיבֵי עָם <small>(תהלים יח, מד)</small>,<b> פַּלְּטָה</b> נַפְשִׁי מֵרָשָׁע חַרְבֶּךָ <small>(תהלים יז, יג)</small>. <b>וּמְפַלְטִי</b> לִי <small>(תהלים קמד, ב)</small>, והוא קל. רָנֵּי <b>פַלֵּט</b> תְּסוֹבְבֵנִי סֶלָה <small>(תהלים לב, ז)</small>. <b>והשם</b> וְהָיָה הַמַּחֲנֶה הַנִּשְׁאָר <b>לִפְלֵיטָה</b> <small>(בראשית לב, ט)</small>. <b>ופעל כבד</b> <b>אחר</b> [הִפְעִיל] <b>וְיַפְלִיט</b> וְאֵין מַצִּיל <small>(ישעיה ה, כט)</small>. הכל ענין הצלה והמלטה. ופירוש רני פלט שבח והודאת ההצלה, כלומר כשאנצל מן האויב ארנן ואודה לך. ופירוש <b>וְיַפְלִיט וְאֵין מַצִּיל</b> וישלול ויבוז ואין מציל מידו. וענין אחר קרוב לזה וְתַסֵּג וְלֹא <b>תַפְלִיט</b> וַאֲשֶׁר <b>תְּפַלֵּט</b> לַחֶרֶב אֶתֵּן <small>(מיכה ו, יד)</small>, ענין השלכה העובר בלידה. וכן עַל אָוֶן <b>פַּלֶּט</b> לָמוֹ <small>(תהלים נו, ח)</small>, כלומר השלכה והרחקה להם. ודומה לו בדברי רבותינו ז"ל <small>(ברכות פרק שלישי משנה ו. דף כו ע"א)</small> נדה שפלטה שכבת זרע. ותרגום וַיָּקֵא אֶת יוֹנָה <small>(יונה ב, יא)</small> <b>וּפְלֵט יַת יוֹנָה</b>. והנכון בעיני לפרש על און יפלט למו מהענין הראשון והוא בדרך התמיהה.
<h3>פלך</h3>
וּמַחֲזִיק<b> בַּפֶּלֶךְ</b> <small>(שמואל ב' ג, כט)</small>, בשש נקודות והוא מטה המשענת. וְכַפֶּיהָ תָּמְכוּ <b>פָלֶךְ</b> <small>(משלי לא, יט)</small>, המטה שטוות בו הנשים. חֲצִי <b>פֶּלֶךְ</b> יְרוּשָׁלָם <small>(נחמיה ג, ט)</small>, שַׂר חֲצִי <b>פֶלֶךְ</b> קְעִילָה לְפִלְכּוֹ <small>(נחמיה ג, יז)</small>, מחוז. תרגום כָּל <b>חֶבֶל</b> אַרְגֹּב <small>(דברים ג, ד)</small> <b>כָּל בֵּית פָּלָךְ טְרָכוֹנָא.</b> וכן תרגום שְׁלֹשֶׁת <b>הַנָּפֶת</b> <small>(יהושע יז, יא)</small> <b> תְּלָתָא פִּלְכִין</b>.
<h3>פלס</h3>
יָשָׁר מַעְגַּל צַדִּיק <b>תְּפַלֵּס</b> <small>(ישעיה כו, ז)</small>, <b>פַּלֵס</b> מַעְגַּלּ רַגְלֶךָ <small>(משלי ד, כו)</small>, <b>יְפַלֵּס</b> נָתִיב לְאַפּוֹ <small>(תהלים עח, נ)</small>. ענינם יושר המעגל והנתיב. ומזה וְשָׁקַל <b>בַּפֶּלֶס</b> הָרִים <small>(ישעיה מ, יב)</small>, והוא בשש נקודות והוא יושר המאזנים והוא מה שהופש בידו השוקל שלשון המאזנים בתוכו. ויש אומרים כי נקרא פלס מטה הברזל ששוקלין בו והוא מסומן בסימנים לדעת המשקלים ותולים על נקודות הסימנים אבן המשקל וידוע הוא.
<h3>פלץ</h3>
וְעַמּוּדֶיהָ<b> יִתְפַלָּצוּן</b> <small>(איוב ט, ו)</small>. <b>והשם</b> <b>פַּלָּצוּת</b> בִּעֲתָתְנִי <small>(ישעיה כא, ד)</small>, ענין אימה ורעדה. ובדרך כינוי ללעג אֲשֶׁר עָשְׂתָה <b>מִפְלֶצֶת</b> לַאֲשֵׁרָה <small>(מלכים א' טו, יג)</small>, וַיִּכְרֹת אָסָא אֶת <b>מִפְלַצְתָּהּ</b> <small>(שם)</small>. <b>תִּפְלַצְתְּךָ</b> הִשִׁיא אֹתָךְ <small>(ירמיה מט, טז)</small>, כמו עצבים שהוא כנוי ללעג הפסילים. וכן <b>וּבָאֵימִים</b> יִתְהֹלָלוּ <small>(ירמיה נ, לח)</small>. או פירוש <b>תִּפְלַצְתְּךָ הִשִׁיא אֹתָךְ</b> גאותך. וכנה הגאוה בלשון אימה ורעדה ללעג כי הפך הגאוה האימה והיראה.
<h3>פלשׁ</h3>
עָפָר הִתְפַּלָּשִׁתי [<b>הִתְפַּלָּשִׁי</b>] <small>(מיכה א, י)</small>, פירוש בעפר. <b>וְהִתְפַּלְּשׁוּ</b> אַדִּירֵי הַצֹּאן <small>(ירמיה כה, לד)</small>, ענין התגלגל והתכסות בעפר ובאפר.
<h3>פלשֹ</h3>
<b>מִפְלְשֵׂי</b> עָב <small>(איוב לז, טז)</small>, כמו מִפְרְשֵׂי עָב <small>(איוב לו, כט)</small>. ויש מפרשים כמו משקל מן וְשָׁקַל בַּפֶּלֶס הָרִים <small>(ישעיה מ, יב)</small>.
<h3>פן</h3>
<b>פֶּן</b> בַּחֶרֶב אֵצֵא לִקְרָאתֶךָ <small>(במדבר כ, יח)</small>, <b>פֶּן</b> אָמוּת עָלֶיהָ <small>(בראשית כו, ט)</small>, כבר זכרתים בשרש <b>פּוּן</b>. וְאֵצֶל כָּל <b>פִּנָּה</b> תֶאֱרֹב <small>(משלי ז, יב)</small>, עַל אַרְבַּע <b>פִּנֹּתָיו</b> <small>(שמות כז, ב)</small>. עֹבֵר בַּשּׁוּק אֵצֶל <b>פִּנָּהּ</b> <small>(משלי ז, ח)</small>, ה<b>ה"א</b> במפיק עקרו <b>פִּנָּתָהּ</b>. או יהיה משקל אחר בלא <b>ה"א</b> <b>פִּן</b>. והקבוץ ממנו עַד שַׁעַר <b>הַפִּנִּים</b> <small>(זכריה יד, י)</small>. הָיְתָה לְרֹאשׁ <b>פִּנָּה</b> <small>(תהלים קיח, כב)</small>, ענין זוית. ולפי שחוזק הבית הפנות אמר על המגדלים החזקים פנות עַל הֶעָרִים הַבְּצֻרוֹת וְעַל <b>הַפִּנּוֹת</b> הַגְּבֹהוֹת <small>(צפניה א, טז)</small>. ולפי שפנות הבית מן האבנים הגדולות כנה האנשים הגדולים והאצילים בפנות גֹּשׁוּ הֲלֹם כֹּל<b> פִּנּוֹת</b> הָעָם <small>(שמואל א' יד, לח)</small>, וַיִּתְיַצְּבוּ <b>פִּנּוֹת</b> כָּל הָעָם <small>(שופטים כ, ב)</small>. ויתכן היות <b>פִּנָּה, פִּנּוֹת</b> משרש <b>פָּנַן</b> לפיכך נדגשו.
<h3>פנן</h3>
וְרָחֹק <b>מִפְּנִינִים</b> מִכְרָהּ <small>(משלי לא, י)</small>. אָדְמוּ עֶצֶם <b>מִפְּנִינִים</b> <small>(איכה ד, ז)</small>, כלומר שעצמם אדום יותר מפנינים. והם אבנים יקרות.
<h3>פנג</h3>
בְּחִטֵּי מִנִּית <b>וּפַנַּג</b> וּדְבַשׁ <small>(יחזקאל כז, יז)</small>, יש אומרים שהוא שם מקום וכן <b>מִנִּית</b>. והתרגום אומר<b> וְקוֹלְיָא</b>. וקוליא בדברי רבותינו ז"ל הוא עשב מירקות השדה הנאכלים שאמרו <small>(עירובין כח ע"ב)</small> מערבין בקוליא. ויוסף בן גוריון אמר כי פנג הוא בלסמו, והיה נמצא ביריחו. והנה אמר בפסוק <small>(שם)</small> וצרי, והצרי מפרשים אותו שמן אפרסמון שהוא הנקרא בלסמ"ו.
<h3>פנה</h3>
כִּי <b>פָנָה</b> אֶל אֱלֹהִים אֲחֵרִים <small>(דברים לא, יח)</small>, כִּי <b>פָנוּ</b> אֵלַי עֹרֶף וְלֹא פָנִים <small>(ירמיה ב, כז)</small>, וּבְכֹל אֲשֶׁר <b>יִפְנֶה</b> יַרְשִׁיעַ <small>(שמואל א' יד, מז)</small>, הוֹאִילוּ <b>פְנוּ</b> בִי <small>(איוב ו, כח)</small>, <b>פְּנֵה</b> אֵלַי וְחָנֵּנִי <small>(תהלים כה, טז)</small>, אֲשֶׁר לְבָבוֹ <b>פֹנֶה</b> הַיּוֹם <small>(דברים כט, יז)</small>, <b>וַיִּפֶן וַ</b>יֵּרֶד מֹשֶׁה <small>(שמות לב, טו)</small>, <b>וַיִּפֶן</b> בִּנְיָמִן אַחֲרָיו <small>(שופטים כ, מ)</small>, <b>פְּנוּ</b> לָכֶם צָפֹנָה <small>(דברים ב, ג)</small>. <b>לִפְנוֹת</b> עָרֶב <small>(בראשית כד, סג)</small>, כשהערב פונה ובא. <b>לִפְנוֹת</b> בֹּקֶר <small>(שמות יד, כז)</small>, כשהבקר פונה ובא. <b>והשם</b> וּמַעֲלֹתֵהוּ <b>פְּנוֹת</b> קָדִים <small>(יחזקאל מג, יז)</small>, בשקל <b>לִמְנוֹת</b> יָמֵינוּ <small>(תהלים צ, יב)</small>. <b>והפעל הכבד</b> [הִפְעִיל] <b>הִפְנָה</b> עֹרֶף מוֹאָב בֹּושׁ <small>(ירמיה מח, לט)</small>, לֹא <b>הִפְנוּ</b> אָבוֹת אֶל בָּנִים מֵרִפְיֹון יָדָיִם <small>(ירמיה מז, ג)</small>, לא החזירו להם פניהם. וכן וּמָנֹוס נָסוּ וְלֹא <b>הִפְנוּ</b> <small>(ירמיה מו, ה)</small>, אֲשֶׁר <b>מָפְנֶה</b> צָפוֹנָה <small>(יחזקאל ט, ב)</small>, <b>כְּהַפְנֹתוֹ</b> שִׁכְמוֹ לָלֶכֶת <small>(שמואל א' י, ט)</small>,<b> וַיֶּפֶן</b> זָנָב אֶל זָנָב <small>(שופטים טו, ד)</small>. <b>ושלא נזכר פעלו</b> <b>ממנו</b> [הָפְעַל] נֻסוּ <b>הָפְנוּ</b> הֶעְמִקוּ לָשֶׁבֶת יֹשְׁבֵי דְּדָן <small>(ירמיה מט, ח)</small>, ואיננו ציווי כאשר חשבו אנשים, כי לא יתכן צווי מזה הבנין רק הוא עבר ופירושו כך. אמר כננד עשו נוסו יושבי דדן כי כבר הפנו אויבכם לבא עליכם והעמיקו לשבת בארצכם ולגרש אתכם ולהגלותכם. ואדוני אבי ז"ל פירש כאשר אמרו להם נוסו הם הפנו והעמיקו לברוח והרחיקו מקום שבתם שלא תשיגם יד האויב. וכן יתפרש הֶעְמִיקוּ לָשֶׁבֶת יֹשְׁבֵי חָצֹור <small>(ירמיה מט, ל)</small> וכלם ענין הבטה. הַשַּׁעַר <b>הַפֹּנֶה</b> <small>(יחזקאל מו, יב)</small>, כמו <b>שַׁעַר הַפִּנָּה</b> <small>(מלכים ב' יד, יג)</small>, ונקראת הפנה פונה לפי שהיא מביט הקיר ויופיו. ומזה נקראו <b>פָּנִים</b> לפי שהם פונות הנה והנה. <b>פָּנִים בְּפָנִים</b> <small>(דברים ה, ד)</small>, מַדּוּעַ <b>פְּנֵיכֶם</b> רָעִים <small>(בראשית מ, ז)</small>,<b> וּפָנִים</b> נִזְעָמִים <small>(משלי כה, כג)</small>, וַיִּפְּלוּ <b>פָּנָיו</b> <small>(בראשית ד, ה)</small>, וְאֵיךְ אֶשָּׂא <b>פָנַי</b> <small>(שמואל ב' ב, כב)</small>. ובלשון נקבות אָנָה <b>פָּנַיִךְ</b> מֻעָדוֹת <small>(יחזקאל כא, כא)</small>. <b>לִפְנֵי</b> י"י <small>(בראשית יח, כב)</small>, וַיֻּישָׂם [וַיּוּשָׂם] <b>לְפָנָיו</b> לֶאֱכֹל <small>(בראשית כד, לג)</small>, בְּבָרְחוֹ <b>מִפְּנֵי</b> אָחִיו <small>(בראשית לה, ז)</small>, <b>מִפְּנֵי</b> אֲשֶׁר יָרַד עָלָיו י"י בָּאֵשׁ <small>(שמות יט, יח)</small>, אִם <b>מִפָּנַי</b> לֹא תָחִילוּ <small>(ירמיה ה, כב)</small>. ועם ה<b>מ"ם</b> וה<b>למ"ד</b> כִּי <b>מִלִּפְנֵי</b> י"י הוּא בֹרֵחַ <small>(יונה א, י)</small>, <b>מִלִּפְנֵי</b> אֱלוֹהַּ יַעֲקֹב <small>(תהלים קיד, ז)</small>, <b>מִלְּפָנֶיךָ</b> מִשְׁפָּטִי יֵצֵא <small>(תהלים יז, ב)</small>. וצריך להתבונן היאך בא ה<b>מ"ם</b> וה<b>למ"ד</b> בשמוש כאחד וזה הפך זה, כי ה<b>מ"ם</b> מורה הריחוק וה<b>למ"ד</b> מורה הקירוב? אבל רוצה לומר מהמקום שהוא לפני י"י והוא מקום קיבול הנבואה. וכן <b>מִלִּפְנֵי אֱלוֹהַּ יַעֲקֹב</b> <small>(תהלים קיד, ז)</small> מפני משה שהוא נביאו עומד לפני י"י. וכן <b>מִלְמַעֲלָה</b>, ו<b>מִלְמַטָּה</b> וכלם קרובים למבין. וכן תכנס ה<b>למ"ד</b> על ה<b>מ"ם</b> כמו שכתבנו בשרש <b>מָן</b>. עַל פְּנֵי כָל אֶחָיו <b>נָפָל</b> <small>(בראשית כה, יח)</small>, רצה לומר שנפל גורלו בגורל אחיו. הוּא הָיָה גִּבֹּר צַיִד <b>לִפְנֵי</b> י"י <small>(בראשית י, ט)</small>, רוצה לומר שהיה מקריב מצידו לפני י"י. או יהיה לפני י"י להגדיל גבורתו כמו עִיר גְּדוֹלָה לֵאלֹהִים <small>(יונה ג, ג)</small>, כְּהַרְרֵי אֵל <small>(תהלים לו, ז)</small>, כמו שכתבנו בשרש <b>אָפַל</b>. ועל דרך ההשאלה וּתְחַדֵּשׁ <b>פְּנֵי</b> אֲדָמָה <small>(תהלים קד, ל)</small>, אֶל מוּל <b>פְּנֵי</b> הַמִּלְחָמָה <small>(שמואל ב' יא, טו)</small>. אִם לֹא עַל <b>פָּנֶיךָ</b> יְבָרְכֶךָּ <small>(איוב א, יא)</small>, רוצה לומר בחייך. וכן וְעַל <b>פְּנֵיכֶם</b> אִם אֲכַזֵּב <small>(איוב ו, כח)</small>. ושניהם ענין שבועה. וכן וַיָּמָת הָרָן עַל <b>פְּנֵי</b> תֶּרַח אָבִיו <small>(בראשית יא, כח)</small>, כלומר בחיי אביו. עַל <b>פְּנֵי</b> אַהֲרֹן אֲבִיהֶם <small>(במדבר ג, ד)</small>, בחיי אהרן. וכן מִי יַגִּיד עַל <b>פָּנָיו</b> דַּרְכּוֹ <small>(איוב כא, לא)</small>, בחייו. וַיּוֹצִאֲךָ <b>בְּפָנָיו</b> <small>(דברים ד, לז)</small>, בחייו כלומר בשבועתו. אֶל <b>פָּנָיו</b> יְשַׁלֶּם לוֹ <small>(דברים ז, י)</small>, בחייו. <b>לִפְנֵי</b> שֶׁמֶשׁ יִנֹּין [יִנּוֹן] שְׁמוֹ <small>(תהלים עב, יז)</small>, בעוד שהשמש קיים. וכן יְדַכְּאוּם <b>לִפְנֵי</b> עָשׁ <small>(איוב ד, יט)</small>, בעוד שהעש קיים כלומר לעולם כמו שאמר לָנֶצַח יֹאבֵדוּ <small>(איוב ד, כ)</small>, לֹא יִהְיֶה לְךָ אֱלֹהִים אֲחֵרִים עַל <b>פָּנָי</b> <small>(שמות כ, ג)</small>, בעוד שאני קיים והוא לעולם. או יהיה פירוש על פני לפני ואפילו בסתר לפניו הוא. אַל תִּתֵּן אֶת אֲמָתְךָ <b>לִפְנֵי</b> בַּת בְּלִיָּעַל <small>(שמואל א' א, טז)</small>, חסר ופירושו <b>אַל תִּתֵּן אֶת אֲמָתְךָ לִפְנֵי</b> השם כבת בליעל. ונקרא מה שכנגד פני האדם <b>פָּנִים</b> והפכו <b>אָחוֹר</b> וְהִיא כְתוּבָה <b>פָּנִים</b> וְאָחוֹר <small>(יחזקאל ב, י)</small>. ובענין ההקדמה <b>לְפָנִים</b> הָאָרֶץ יָסַדְתָּ <small>(תהלים קב, כו)</small>, וְאֶת יְהוּדָה שָׁלַח <b>לְפָנָיו</b> <small>(בראשית מו, כח)</small> <b>לִפְנֵי</b> בּוֹא יוֹם י"י <small>(מלאכי ג, כג)</small>, <b>וְלִפְנֵי</b> מִזֶּה <small>(נחמיה יג, ד)</small>, קודם זה. הוּא הַהֵיכָל <b>לִפְנָי</b> <small>(מלכים א' ו, יז)</small>, פירושו הפנימי. וקראו פנימי ואף על פי שהוא חיצון לדביר לפי שהוא פנימי לאולם. או פירוש <b>לִפְנָי</b> לפי שהיה לפני הדביר בכניסה, ובא ה<b>יו"ד</b> ליחש כ<b>יו"ד</b> כילי. או רוצה לומר לפנים ובא כן כמו וַחֲשׂוּפַי שֵׁת <small>(ישעיה כ, ד)</small> וְאֹרְגִים חוֹרָי <small>(ישעיה יט, ט)</small>, ודומיהם שהם כמו <b>חֲשֹוּפִים, חוֹרִים</b> ועם ה<b>יו"ד</b> וה<b>מ"ם</b> מִלִּפְנִים ולחיצון <small>(מלכים א' ו, כט)</small>, וה<b>יו"ד</b> וה<b>מ"ם</b> אף על פי שהם לשון רבים אחר שהמלה בלשון יחיד עשו ה<b>יו"ד</b> וה<b>מ"ם</b> כמו שרש והכניסו עליה <b>יו"ד</b> היחש ו<b>יו"ד</b> <b>מ"ם</b> הרבים ו<b>וי"ו</b> <b>תי"ו</b> הרבות. הַבַּיִת <b>הַפְּנִימִי</b> <small>(יחזקאל מא, יז)</small>, <b>בַּפְּנִימִי</b> וּבַחִיצוֹן <small>(שם)</small>, וַחֲדָרָיו <b>הַפְּנִימִים</b> <small>(דברי הימים א' נח, יא)</small>, אֶל הֶחָצֵר <b>הַפְּנִימִית</b> <small>(אסתר ד, יא)</small>, דַּלְתוֹתָיו<b> הַפְּנִימִיּוֹת</b> <small>(דברי הימים ב' ד, כב)</small>, כל אלה <b>תאר</b>. אבל כָּל כְּבוּדָּה בַת מֶלֶךְ <b>פְּנִימָה</b> <small>(תהלים מה, יד)</small>, הוא שם וה<b>ה"א</b> נוספת כי המלה מלעיל ופירושה עומדת בפנים. ולפי שהכעס נראה בפנים כנהו בם באמרו<b> וּפָנֶיהָ</b> לֹא הָיוּ לָהּ עוֹד <small>(שמואל א' א, יח)</small>, אֲכַפְּרָה <b>פָנָיו</b> <small>(בראשית לב, כא)</small>, <b>פְּנֵי</b> י"י בְּעֹשֵׂי רָע <small>(תהלים לד, יז)</small>, וְנָתַתִּי אֶת <b>פָּנַי</b> בַּנֶּפֶשׁ הַהִוא <small>(ויקרא כ, ו)</small>, <b>פְּנֵי</b> י"י חִלְּקָם <small>(איכה ד, טז)</small>, לוֹא אַפִּיל<b> פָּנַי</b> בָּכֶם <small>(ירמיה ג, יב)</small>, אֶעֶזְבָה <b>פָנַי</b> וְאַבְלִיגָה <small>(איוב ט, כז)</small>. ויש לפרש מזה ויוציאך <b>בְּפָנָיו</b>, כלומר בכעסו שכעס במצרים. וכן לפי דעתי מזה לא יהיו לך אלהים אחרים על <b>פָּנָי</b>, רוצה לומר להכעיסני כמו שנאמר<b> כִּעֲסוּנִי</b> בְּהַבְלֵיהֶם <small>(דברים לב, כא)</small>. וענין אחר <b>בפעל הכבד</b> [פִּעֵל] <b>פִּנָּה</b> אֹיְבֵךְ <small>(צפניה ג, טו)</small>, וְאָנֹכִי <b>פִּנִּיתִי</b> הַבַּיִת <small>(בראשית כד, לא)</small>, <b>פַּנּוּ</b> דֶּרֶךְ <small>(ישעיה מ, ג)</small>. ענינם ידוע.
<h3>פנק</h3>
<b>מְפַנֵּק</b> מִנֹּעַר עַבְדּוֹ <small>(משלי כט, כא)</small>, מענגו ומעדנו ותרגום מַעֲדַנֵּי מֶלֶךְ <small>(בראשית מט, כ)</small> <b>תַפְנוּקֵי מַלְכִין</b>.
<h3>פס</h3>
כְּתֹנֶת <b>פַּסִּים</b> <small>(בראשית לז, ג)</small>, רוצה לומר היה מצבעים רבים שכל פס ממנו היה מצבע בפני עצמו. ותרגום כְּכַף אִישׁ <small>(מלכים א' יח, מד)</small> <b>כְּפִיסַת יַד</b>, ומזה יְהִי <b>פִסַּת</b> בַּר בָּאָרֶץ <small>(תהלים עב, טז)</small>, כלומר חלקת בר. ואדוני אבי ז"ל פירשו כמשמעו מענין פס ידא כלומר יזרעו כף מלא תבואה אפילו הָרִים יִרְעַשׁ כַּלְּבָנוֹן פִּרְיוֹ <small>(שם)</small>, וכתב כי שרש פַּס יְדָא <small>(דניאל ה, ה)</small>, <b>כְּתֹנֶת פַּסִּים, פָּסַם</b>. והוא הנכון והדגש לאות.
<h3>פסס</h3>
כִּי <b>פַסּוּ</b> אֱמוּנִים <small>(תהלים יב, ב)</small>, כלומר אפסו.
<h3>פסג</h3>
עֲלֵה רֹאשׁ <b>הַפִּסְגָּה</b> <small>(דברים ג, כז)</small>, כמו נבעה. <b>והפעל הכבד</b> <b>ממנו</b> [פִּעֵל] <b>פַּסְּגוּ</b> אַרְמְנוֹתֶיהָ <small>(תהלים מח, יד)</small> כלומר חזקו ובצרו ארמנותיה.
<h3>פסח</h3>
אָז יְדַלֵּג כָּאַיָּל <b>פִּסֵּחַ</b> <small>(ישעיה לה, ו)</small>, אִישׁ עִוֵּר אוֹ <b>פִסֵּחַ</b> <small>(ויקרא כא, יח)</small>, <b>פִּסֵּחַ</b> שְׁתֵּי רַגְלָיו <small>(שמואל ב' ט, יג)</small>. והקבוץ <b>פִּסְחִים</b> בָּזְזוּ בַז <small>(ישעיה לג, כג)</small>, והוא קל. <b>והנפעל</b> <b>ממנו</b> וַיִּפֹּל <b>וַיִּפָּסֵחַ</b> <small>(שמואל ב' ד, ד)</small> ידוע. ומן הענין הקרוב אליו <b>וּפָסַח</b> י"י עַל הַפֶּתַח <small>(שמות יב, כג)</small>, כלומר ידלג על הפתח בראותו הדם ולא יבא המשחית. <b>וּפָסַחְתִּי</b> עֲלֵכֶם <small>(שמות יב, יג)</small> ולפיכך נקרא הזבח ההוא פסח, וַאֲמַרְתֶּם זֶבַח <b>פֶּסַח</b> הוּא לַי"י <small>(שמות יב, כז)</small>, בסגול ה<b>פ"א</b>, לפי שפסח על בתי בני ישראל וקפץ עליהם ודלג. וכן גָּנוֹן וְהִצִּיל <b>פָּסוֹחַ</b> וְהִמְלִיט <small>(ישעיה לא, ו)</small>, לפי שפסח ודלג על ירושלם בבא המלאך המשחית על מחנה אשור. והקבוץ נָתְנוּ <b>לַפְּסָחִים</b> <small>(דברי הימים ב' לה, ח)</small>. עַד מָתַי אַתֶּם <b>פֹּסְחִים</b> עַל שְׁתֵּי הַסְּעִפִּים <small>(מלכים א' יח, כא)</small>, שאין אתם עומדים ומתקיימים על אחת מהם אלא פוסחים ומדלגים על שתיהם. <b>והפעל הכבד</b> [פִּעֵל] <b>וַיְפַסְּחוּ</b> עַל הַמִּזְבֵּחַ אֲשֶׁר עָשָׂה <small>(מלכים א' יח, כו)</small>, שעברו עליו בפסחים שלא היה דעתם מתישבת ומתקיימת עליו. ויונתן תרגם <b>וְאִשְׁתַּטוּ עַל אֱגוֹרָא דַעֲבָד</b> כלומר היו מרקדים כמשפטם על מזבחותם. ופירוש אשר <b>עָשָֹה</b> העושה אותו לשם הבעל אחאב או זולתו.
<h3>פסל</h3>
<b>פְּסָל</b> לְךָ שְׁנֵי לֻחֹת אֲבָנִים <small>(שמות לד, א)</small>, <b>וַיִּפְסֹל</b> שְׁנֵי לֻחֹת <small>(שמות לד, ד)</small>. <b>והשם</b> <b>פְּסִילֵי</b> אֱלֹהֵיהֶם <small>(דברים ז, כה)</small>. ומשקל אחר <b>פֶסֶל</b> וּמַסֵּכָה <small>(דברים כז, טו)</small>, בשש נקודות. הלשון הזה נופל על פסילת האבנים ברוב. וכן על העצים הַנֹּשְׂאִים אֶת עֵץ <b>פִּסְלָם</b> <small>(ישעיה מה, כ)</small>, וּשְׁאֵרִיתוֹ לְאֵל עָשָׂה <b>לְפִסְלוֹ</b> <small>(ישעיה מד, יז)</small>. וְהוּא עָבַר אֶת <b>הַפְּסִילִים</b> <small>(שופטים ג, כו)</small>, מקום שהיו פוסלים שם אבנים.
<h3>פעה</h3>
כַּיּוֹלֵדָה <b>אֶפְעֶה</b> <small>(ישעיה מב, יד)</small>, ענינו אצעק. וכן בדברי רבותינו ז"ל <small>(עירובין עה ע"ב, חולין קלג ע"ב)</small> סתם.....גוי מפעא פעי. פעיתא היא דא <small>(סוכה לא ע"א)</small>, <b>אֶפְעֶה</b> וְשָׂרָף מְעוֹפֵף <small>(ישעיה ל, ו)</small>. מין נחש.
<h3>פעל</h3>
מִי <b>פָעַל</b> וְעָשָׂה <small>(ישעיה סא, ד)</small>, אַף <b>יִפְעַל</b> אֵל <small>(ישעיה מד, טו)</small>. ובקמץ חטף ה<b>עי"ן</b> אִם חָטָאתָ מַה <b>תִּפְעָל</b> בּוֹ <small>(איוב לה, ו)</small>. <b>וּפֹעֲלֵי</b> רָע עַל מִשְׁכְּבוֹתָם <small>(מיכה ב, א)</small>. <b>והשם</b> <b>בְּפֹעַל</b> כַּפָּיו נוֹקֵשׁ רָשָׁע <small>(תהלים ט, יז)</small>. ואפשר שיהיה הקבוץ ממנו רַב <b>פְּעָלִים</b> <small>(שמואל ב' כג, כ)</small>, כמו מן <b>רֹמַח, רְמָחִים</b>, ומן <b>בֹּקֶר</b> <b>בְּקָרִים</b>, ורוצה לומר שהיה גדול המעשים הטובים. <b>פָּעָלְךָ</b> בְּקֶרֶב שָׁנִים <small>(חבקוק ג, ב)</small>. ובא שלא כמשפט בחלם <b>וּפֹעֲלוֹ</b> לֹא יִתֶּן לוֹ <small>(ירמיה כב, יג)</small>, כי היה משפט <b>וּפָעֳלוֹ</b> ופירושו ושכר פעלו. וכן בא כמהו בחלם שלא כמשפט <b>וְתֹאֲרוֹ</b> מִבְּנֵי אָדָם <small>(ישעיה נב, יד)</small> כי היה ראוי <b>תָאֳרוֹ</b>. ואדוני אבי ז"ל כתב כי ופעלו בא כמשפטו ואיננו שם אלא פעל ופירוש ופעלו שעבד עמו לא יתן לו שכירותו. וזה הפירוש הוא הנכון. ומשקל אחר <b>פְּעֻלַּת</b> שָׂכִיר <small>(ויקרא יט, יג)</small>, ופירושו שכר פעולתו. ובקבוץ <b>לִפְעֻלּוֹת</b> אָדָם <small>(תהלים יז, ד)</small>. ומשקל אחר לְכוּ וּרְאוּ <b>מִפְעֲלוֹת</b> אֱלֹהִים <small>(תהלים סו, ה)</small>.
<h3>פעם</h3>
<b>פַּעַם</b> חוּץ <b>פַּעַם</b> בָּרְחֹבוֹת <small>(משלי ז, יב)</small>, זֹאת<b> הַפַּעַם</b> <small>(בראשית ב, כג)</small>, שֶׁבַע<b> פְּעָמִים</b> <small>(בראשית יג, ג)</small>, זָכְרֵנִי נָא וְחַזְּקֵנִי נָא אַךְ <b>הַפַּעַם</b> הַזֶּה הָאֱלֹהִים <small>(שופטים טז, כח)</small>. ופירש רבי יונה מזה וַתָּחֶל רוּחַ י"י <b>לְפַעֲמוֹ</b> <small>(שופטים יג, כה)</small>, רוצה לומר החלה הנבואה לבא אליו פעם ראשונה. או יהיה לפעמו לשברו ולכתתו מענין <b>וַתִּפָּעֶם</b> רוּחוֹ <small>(בראשית מא, ח)</small>,<b> נִפְעַמְתִּי</b> וְלֹא אֲדַבֵּר <small>(תהלים עז, ה)</small>, שהוא לשון שבר וכתות. והוא הנכון. <b>וההתפעל מזה וַתִּתְפָּעֶם</b> רוּחוֹ <small>(דניאל ב, א)</small>. <b>והשם</b> אֶת הוֹלֶם <b>פָּעַם</b> <small>(ישעיה מא, ז)</small>, רוצה לומר שבר המכה או מכת השבר. או יהיה פעם שם כלי שמכין בו והוא המקבת. וכן אמר התרגום<b> דִמְטַפַּח בְקוּרְנְסָא.</b> ומזה הענין נקרא הזוג פעמון <b>פַּעֲמֹן</b> זָהָב וְרִמּוֹן <small>(שמות כה, לד)</small>, לפי שהוא מתקשקש ומתכתת בענבל שבתוכו. וַיִּתְּנוּ אֶת <b>הַפַּעֲמֹנִים</b> בְּתוֹךְ הָרִמֹּנִים <small>(שמות לט, כה)</small>, כלומר בין רמון ורמון היה פעמון. ורבותינו פירשו מזה <small>(סוטה ט ע"ב)</small>, <b>לְפַעֲמוֹ</b> שהיתה רוח הנבואה מקשקשת לפניו כזוג. ויש מפרשים פתה הָרִימָה <b>פְעָמֶיךָ</b> לְמַשֻּׁאוֹת נֶצַח <small>(תהלים עד, ג)</small>, כמו מהלמותיך. וענין אחר מַה יָּפוּ <b>פְעָמַיִךְ</b> <small>(שיר השירים ז, ב)</small>, הָרִימָה <b>פְעָמֶיךָ</b> <small>(תהלים עד, ג)</small>, <b>פַּעֲמֵי</b> דַלִּים <small>(ישעיה כו, ו)</small>, רגלים. ופירשו מזה צֵלָע אֶל צֵלָע שָׁלוֹשׁ וּשְׁלֹשִׁים<b> פְּעָמִים</b> <small>(יחזקאל מא, ו)</small>. ויונתן תרגם <b>תְּלָתִין וּתְלַת חֲדָא עַסְרֵי בְּסִידְרָא.</b> ובקבוץ הנקבות עַל אַרְבַּע <b>פַּעֲמֹתָיו</b> <small>(שמות כה, יב)</small>, רוצה לומר זויותיו.
<h3>פער</h3>
פִּי <b>פָעַרְתִּי</b> וָאֶשְׁאָפָה <small>(תהלים קיט, קלב)</small>, <b>וּפָעֲרָה</b> פִיהָ <small>(ישעיה ה, יד)</small>, וּפִיהֶם <b>פָּעֲרוּ</b> לְמַלְקוֹשׁ <small>(איוב כט, כג)</small>. <b>פָּעֲרוּ</b> עָלַי בְּפִיהֶם <small>(איוב טו, י)</small>, ה<b>בי"ת</b> נוספת וכלם ענין פתיחה.
<h3>פצה</h3>
וְאָנֹכִי <b>פָּצִיתִי</b> פִי <small>(שופטים יא, לה)</small>, אֲשֶׁר <b>פָּצוּ</b> שְׂפָתָי <small>(תהלים סו, יד)</small>, הֶבֶל <b>יִפְצֶה</b> פִּיהוּ <small>(איוב לה, טז)</small>, <b>פְּצֵה</b> פִיךָ וֶאֱכֹל <small>(יחזקאל ב, ח)</small>, <b>וּפֹצֶה</b> פֶה וּמְצַפְצֵף <small>(ישעיהו י, יד)</small>, כלם ענין פתיחה. וענין אחר קרוב לזה <b>פְּצֵנִי</b> וְהַצִּילֵנִי <small>(תהלים קמד, יא)</small>, <b>הַפּוֹצֶה</b> אֶת דָּוִד עַבְדּוֹ <small>(תהלים קמד, י)</small>. ענין פדיון ופתוח המאסר.
<h3>פצח</h3>
<b>פִּצְחִי</b> רִנָּה וְצַהֲלִי <small>(ישעיה נד, א)</small>, <b>פִּצְחוּ</b> הָרִים רִנָּה <small>(ישעיה מד, כג)</small> ענינו הרמת קול. וְאֶת עַצְמֹתֵיהֶם <b>פִּצֵּחוּ</b> <small>(מיכה ג, ג)</small>, ענינו שברו.
<h3>פצל</h3>
[פִּעֵל] אֲשֶׁר <b>פִּצֵּל</b> <small>(בראשית ל, לח)</small>, <b>וַיְפַצֵּל</b> בָּהֵן <b>פְּצָלוֹת</b> לְבָנוֹת <small>(בראשית ל, לז)</small>, ענינו הסרת הקלף מעל העץ בעודו לח.
<h3>פצם</h3>
הִרְעַשְׁתָּה אֶרֶץ <b>פְּצַמְתָּהּ</b> <small>(תהלים ס, ד)</small>, ענינו בקעת אותה. ותרגום וְקָרַע לוֹ חַלּוֹנָי <small>(ירמיה כב, יד)</small>, <b>וּפַצִים לֵיהּ חֲרַבִּין</b>. ובדברי רבותינו <small>(שבת פרק שמיני משנה ו. דף פב ע"א)</small> חרס כדי שיתן בין פצים לחבית, רוצה לומר בין בקע לחבית.
<h3>פצע</h3>
הִכּוּנִי <b>פְצָעוּנִי</b> <small>(שיר השירים ה, ז)</small>, הַכֵּה<b> וּפָצֹעַ</b> <small>(מלכים א' כ, לז)</small>, <b>פְצוּעַ</b> דַּכָּה <small>(דברים כג, ב)</small>,<b> והשם</b> <b>פֶּצַע</b> תַּחַת <b>פָּצַע</b> <small>(שמות כא, כה)</small>, בסגול. ענינם ענין בקוע, כלומר מכה שמוציאה דם<b> נפר"א</b> בלע"ז. ותרגום ירושלמי וַיְבַקַּע עֲצֵי עֹלָה <small>(בראשית כב, ג)</small> <b>ופצע קיסין לעלתא</b>. ופירוש <b>פְצוּעַ דַּכָּה</b> שנבקעו בציו ואפילו אחת מהן.
<h3>פצר</h3>
<b>וַיִּפְצַר</b> בָּם מְאֹד <small>(בראשית יט, ג)</small>, <b>וַיִּפְצַר</b> בּוֹ לָקַחַת וַיְמָאֵן <small>(מלכים ב' ה, טו)</small>, <b>וַיִּפְצַר</b> בּוֹ חֹתְנוֹ <small>(שופטים יט, ז)</small>, <b>וַיִּפְצְרוּ</b> בוֹ עַד בֹּשׁ <small>(מלכים ב' ב, יז)</small>,<b> וַיִּפְצְרוּ</b> בָאִישׁ בְּלוֹט <small>(בראשית יט, ט)</small>. <b>והמקור</b> <b>מהפעל הכבד</b> [הִפְעִיל] וְאָוֶן וּתְרָפִים <b>הַפְצַר</b> <small>(שמואל א' טו, כג)</small>, הכל ענין העברה על רצון האדם וההכרח. <b>הַפְּצִירָה</b> פִים <small>(שמואל א' יג, כא)</small>, פירשרתיו בשרש <b>פה</b>.
<h3>פקד</h3>
וַי"י <b>פָּקַד</b> אֶת שָׂרָה <small>(בראשית כא, א)</small>, <b>פָּקֹד פָּקַדְתִּי</b> אֶתְכֶם <small>(שמות ג, טז)</small>, וַתַּדִּחוּם וְלֹא <b>פְקַדְתֶּם</b> אֹתָם <small>(ירמיה כג, ב)</small>, <b>וּפָקַדְתָּ</b> נָוְךָ <small>(איוב ה, כד)</small>, וְאֶת אַחֶיךָ <b>תִּפְקֹד</b> לְשָׁלוֹם <small>(שמואל א' יז, יח)</small>, <b>וַיִּפְקֹד</b> שִׁמְשׁוֹן אֶת אִשְׁתּוֹ בִּגְדִי עִזִּים <small>(שופטים טו, א)</small>,<b> פִּקְדוּ</b> נָא וּרְאוּ מִי הָלַךְ מֵעִמָּנוּ <small>(שמואל א' יד, יז)</small>, וּבְיוֹם <b>פָּקְדִי וּפָקַדְתִּי</b> עֲלֵהֶם חַטָּאתָם <small>(שמות לב, לד)</small>, וּבָבֶל יוֹלִךְ אֶת צִדְקִיָּהוּ וְשָׁם יִהְיֶה עַד <b>פָּקְדִי</b> אֹתוֹ <small>(ירמיה לב, ה)</small>, <b>וַתִּפְקֹד</b> עָלַי עֲוֹן הָאִשָּׁה <small>(שמואל ב' ג, ח)</small>, פֶּן <b>יִפְקֹד</b> עָלֶיהָ לַיְלָה וָיוֹם אֶצֳּרֶנָּה <small>(ישעיה כז, ג)</small>, <b>פֹּקֵד</b> עֲוֹן אָבֹת <small>(שמות כ, ה)</small>. כִּי אַיִן <b>פָּקַד</b> אַפּוֹ <small>(איוב לה, טו)</small>, כלומר בחנם הוא מתקצף ומעורר אפו כי לא ידע בדרכי השם ובמשפטיו.<b> והנפעל</b> <b>וְנִפְקַדְתָּ</b> כִּי <b>יִפָּקֵד</b> מוֹשָׁבֶךָ <small>(שמואל א' כ, יח)</small>. <b>ושלא נזכר פעלו</b> <b>ממין</b> <b>הָפְעַל</b> הִיא הָעִיר <b>הָפְקַד</b> <small>(ירמיה ו, ו)</small>, ופירוש היא העיר שהפקד עליה עונה. <b>וההתפעל</b> <b>וַיִּתְפָּקֵד</b> הָעָם וְהִנֵּה אֵין שָׁם אִישׁ <small>(שופטים כא, ט)</small>, והוא קל וה<b>פ"א</b> בקמץ. <b>והשם</b> בָּאוּ יְמֵי <b>הַפְּקֻדָּה</b> <small>(הושע ט, ז)</small>, קָרְבוּ<b> פְּקֻדּוֹת</b> הָעִיר <small>(יחזקאל ט, א)</small>, בְּעֵת <b>פְּקֻדָּתָם</b> יֹאבֵדוּ <small>(ירמיה י, טו)</small>,<b> וּפְקֻדַּת</b> כָּל הָאָדָם יִפָּקֵד עֲלֵיהֶם <small>(במדבר טז, כט)</small>, וְאֶל יוֹשְׁבֵי<b> פְּקֹוד</b> <small>(ירמיה נ, כא)</small>, היא בבל, וקראה כן לפי שבא עת לפקוד עונה. ויונתן לא תרגמו, אולי לדעתו היא שם עיר מערי בבל. וכן<b> פְּקוֹד</b> וְשׁוֹעַ וְקוֹעַ <small>(יחזקאל כג, כג)</small>, לדעתו שמות מדינות. ענין כולם והדומה להם ענין זכירה והשגחה על הדבר. ופירוש <b>פֶּן יִפְקֹד עָלֶיהָ</b> פן יפקוד עליה האויב, כלומר שמא יזכרנה האויב ויתן פניו להלחם עליה לילה ויום אצרנה. ופירוש עד פָּקְדִי אתו נאם י"י, שאזכרנו ואקח נקמתי ממנו. וענין אחר אִשָּׁה רְעוּתָהּ לֹא <b>פָקָדוּ</b> <small>(ישעיה לד, טז)</small>. ודונש בן לברט פירש מזה <b>פֶּן יִפְקֹד עָלֶיהָ</b>, פירוש לרגעים אשקנה פן יחסר אפילו העלה שלה כל שכן הפרי. <b>והנפעל</b> וְלֹא <b>נִפְקַד</b> מִמֶּנּוּ אִישׁ <small>(במדבר לא, מט)</small>, כִּי <b>יִפָּקֵד</b> מוֹשָׁבֶךָ <small>(שמואל א כ, יח)</small>, וְלֹא <b>נִפְקַד</b> לָהֶם מְאוּמָה <small>(שם כה, ז)</small>, <b>וַיִּפָּקְדוּ</b> מֵעַבְדֵי דָוִד תִּשְׁעָה עָשָׂר אִישׁ וַעֲשָׂהאֵל <small>(שם ב' ב, ל)</small>, אִם <b>הִפָּקֵד יִפָּקֵד</b> <small>(מלכים א' כ, לט)</small>, וְלֹא יֵחַתּוּ וְלֹא <b>יִפָּקֵדוּ</b> נְאֻם י"י <small>(ירמיה כג, ד)</small>. <b>ושלא נזכר פעלו מהדגש</b> [פֻּעַל] <b>פֻּקַּדְתִּי</b> יֶתֶר שְׁנוֹתָי <small>(ישעיה לח, י)</small>, ענין הכל והדומה להם חסרון. ופירוש <b>כִּי יִפָּקֵד מוֹשָׁבֶךָ</b> בעבור חוסר מושבך שלא תהיה שם. <b>וְנִפְקַדְתָּ</b> כלומר תזכור שיזכרך אבי כשיראה מושבך חסר מאין יושב. וענין אחר <b>וַיִּפְקֹד</b> שָׁאוּל אֶת הָעָם <small>(שמואל א' יג, טו)</small>, <b>וַיִּפְקְדֵם</b> בַּטְּלָאִים <small>(שם טו, ד)</small>, <b>תִּפְקְדוּ</b> אֹתָם לְצִבְאֹתָם <small>(במדבר א, ג)</small>, וְלֹא יִהְיֶה בָהֶם נֶגֶף <b>בִּפְקֹד</b> אֹתָם <small>(שמות ל, יב)</small>, אֵלֶּה <b>פְקוּדֵי</b> הַמִּשְׁכָּן <small>(שמות לח, כא)</small>.<b> והפעל הכבד</b> [פִּעֵל] אלהים י"י צְבָאוֹת <b>מְפַקֵּד</b> צְבָא מִלְחָמָה <small>(ישעיה יג, ד)</small>. <b>ושלא נזכר פעלו ממנו</b> [פֻּעַל] אֲשֶׁר <b>פֻּקַּד</b> עַל פִּי מֹשֶׁה <small>(שמות לח, כא)</small>. <b>וההתפעל</b> וְאִישׁ יִשְׂרָאֵל <b>הִתְפָּקְדוּ</b> <small>(שופטים כ, יז)</small>, והוא קל וה<b>פ"א</b> בקמץ. וכן <b>וַיִּתְפָּקְדוּ</b> בְנֵי בִנְיָמִן <small>(שופטים כ, טו)</small>, לְבַד מִיּשְׁבֵי הַגִּבְעָה <b>הִתְפָּקְדוּ</b> <small>(שם)</small>, קלים וה<b>פ"א</b> בקמץ. <b>ועם מה שלא נזכר פעלו</b> לֹא <b>הָתְפָּקְדוּ</b> בְּתוֹכָם <small>(במדבר א, מז)</small>, וּבְנֵי יִשְׂרָאֵל <b>הָתְפָּקְדוּ</b> וְכָלְכְּלוּ <small>(מלכים א' כ, כז)</small>, והם קלים ובקמץ ה<b>פ"א</b>. ענין הכל והדומה להם ענין <b>מספר ומנין</b>. וענין אחר והוא <b>פָקַד</b> עָלַי לִבְנוֹת לוֹ בַיִת <small>(עזרא א, ב)</small>, ענינו <b>צוה</b> כתרגומו. <b>והשם</b> <b>פִּקּוּדֵי</b> י"י יְשָׁרִים <small>(תהלים יט, ט)</small>, פירוש מצות. ובתוספת <b>צ"ם בְּמִפְקַד</b> יְחִזְקִיָּהוּ הַמֶּלֶךְ <small>(דברי הימים ב' לא, יג)</small>, כלומר במצותו. וּשְׂרָפוֹ <b>בְּמִפְקַד</b> הַבַּיִת <small>(יחזקאל מג, כא)</small>, במצות הבית כלומר מה שהיה מצוה על הבית לעשות כן הכהנים, שהיו מקומות חלוקים בבית לכל דברי הבית. ויונתן תרגם <b>בַּאֲתַר דַחֲזִי לְבֵיתָא</b>. ובסימן הנקבה וַיְהִי בְּעֵת יָבִיא אֶת הָאָרוֹן אֶל <b>פְּקֻדַּת</b> הַמֶּלֶךְ בְּיַד הַלְוִיִּם <small>(דברי הימים ב' כד, יא)</small>, פירוש במצות המלך. ו<b>אֶל</b> במקום <b>בי"ת</b> השרות. <b>וּפְקֻדָּתְךָ</b> שָׁמְרָה רוּחִי <small>(איוב י, יב)</small>, ומצותך. וענין אחר וַיִּקַּח מִיָּדָם<b> וַיִּפְקֹד</b> בַּבָּיִת <small>(מלכים ב' ה, כד)</small>. <b>והפעל הכבד</b> [הִפְעִיל] לְמִכְמָשׂ<b> יַפְקִיד</b> כֵּלָיו <small>(ישעיה י, כח)</small>, וְיָשֹׁב אֶל מְקוֹמוֹ אֲשֶׁר <b>הִפְקַדְתּוֹ</b> שָׁם <small>(שמואל א' כט, ד)</small>, <b>וַיַּפְקִדוּ</b> אֶת יִרְמְיָהוּ בַּחֲצַר הַמַּטָּרָה <small>(ירמיה לז, כא)</small>, וְאֶת הַמְּגִלָּה<b> הִפְקִדוּ</b> <small>(ירמיה לו, כ)</small>. <b>ושלא נזכר פעלו ממנו</b> [הָפְעַל] אֲשֶׁר <b>הָפְקַד</b> אִתּוֹ <small>(ויקרא ה, כג)</small>. <b>והשם</b> אוֹ אֶת <b>הַפִּקָּדוֹן</b> <small>(שם)</small>, וְהָיָה הָאֹכֶל <b>לְפִקָּדוֹן</b> <small>(בראשית מא, לו)</small>, ענין גניזה והנחה. ויש לפרש מזה <b>וּפְקֻדָּתָם</b> עַל נַחַל הָעֲרָבִים יִשָּׂאוּם <small>(ישעיה טו, ז)</small>. וענין אחר<b> וּפָקְדוּ</b> שָׂרֵי צְבָאוֹת <small>(דברים כ, ט)</small>, <b>וּפָקַדְתִּי</b> עֲלֵיהֶם אַרְבַּע מִשְׁפָּחוֹת <small>(ירמיה טו, ג)</small>, <b>פִּקְדוּ</b> עָלֶיהָ טִפְסָר <small>(מלכים א' יא, כח)</small>. וכתב רבי יונה עם בנין הקל <b>וַיַּפְקֵד</b> אֹתוֹ לְכָל סֵבֶל בֵּית יוֹסֵף <small>(מלכים א' יא, כח)</small>. ואנחנו מצאנוה בספרים המדויקים <b>וַיַּפְקֵד אֹתוֹ</b> מבנין <b>הִפְעִיל</b> והמסורת עליו ב' <b>וַיַּפְקֵד</b> עֲלֵיהֶם אֶת גְּדַלְיָהוּ <small>(מלכים ב' כה, כב)</small>, ודין. <b>וַיִּפְקֹד</b> שַׂר הַטַּבָּחִים אֶת יוֹסֵף <small>(בראשית מ, ד)</small>, <b>יִפְקֹד</b> י"י אֱלֹהֵי הָרוּחֹת <small>(במדבר כז, טז)</small>, וְאֶת אַהֲרֹן וְאֶת בָּנָיו <b>תִּפְקֹד</b> <small>(שם ג, י)</small>, וְאֶת אַהֲרֹן וְאֶת בָּנָיו <b>תִּפְקֹד</b> <small>(שם לא, מח)</small>. <b>והנפעל</b> <b>וַיִּפָּקְדוּ</b> בַיּוֹם הַהוּא אֲנָשִׁים עַל הַנְּשָׁכוֹת <small>(נחמיה יב, מד)</small>, <b>וַיִּפָּקְדוּ</b> הַשּׁוֹעֲרִים וְהַמְשֹׁרְרִים <small>(נחמיה ז, א)</small>. <b>והפעל הכבד</b> [הִפְעִיל] <b>וְהִפְקַדְתִּי</b> עֲלֵיכֶם בֶּהָלָה <small>(ויקרא כו, טז)</small>, אֲשֶׁר <b>הִפְקִיד</b> מֶלֶךְ בָּבֶל בְּעָרֵי יְהוּדָה <small>(ירמיה ט, ה)</small>, רְאֵה <b>הִפְקַדְתִּיךָ</b> הַיּוֹם הַזֶּה <small>(ירמיה א, י)</small>, וְאַתָּה<b> הַפְקֵד</b> אֶת הַלְוִיִּם <small>(במדבר א, ג)</small>, <b>הַפְקֵד</b> עָלָיו רָשָׁע <small>(תהלים קט, ו)</small>,<b> וְהַפְקִידוּ</b> עָלֶיהָ אֲנָשִׁים לְשָׁמְרָם <small>(יהושע י, יח)</small>, <b>הַמֻּפְקָדִים</b> בֵּית י"י <small>(מלכים ב' כב, ה)</small>, <b>וַיַּפְקֵד</b> אֹתוֹ לְכָל סֵבֶל בֵּית יוֹסֵף <small>(מלכים א' יא, כח)</small>, <b>וַיַּפְקִידֵם</b> דָּוִיד הַמֶּלֶךְ עַל הָראוּבֵנִי <small>(דברי הימים א' כו, לב)</small>. <b>והתאר</b> אֲשֶׁר הָיָה <b>פָקִיד</b> עַל אַנְשֵׁי הַמִּלְחָמָה <small>(ירמיה נב, כה)</small>, לִהְיוֹת <b>פְּקִדִים</b> בֵּית י"י <small>(ירמיה כט, כו)</small>. ומשקל אחר <b>פְּקוֹד</b> וְשׁוֹעַ <small>(יחזקאל נג, כג)</small>. <b>והשם</b> בַּעַל <b>פְּקִדֻת</b> <small>(ירמיה לז, יג)</small>. ומשקל אחר וַיִּהְיוּ לְבֵית אָב <b>לִפְקֻדָּה</b> אֶחָת <small>(דברי הימים א' כג, יא)</small>, <b>וּפְקֻדַּת</b> מִשְׁמֶרֶת בְּנֵי מְרָרִי <small>(במדבר ג, לו)</small>, עַל <b>פְּקֻדַּת</b> יִשְׂרָאֵל <small>(דברי הימים א' כו, ל)</small>. וְשַׂמְתִּי <b>פְקֻדָּתֵךְ</b> שָׁלוֹם <small>(ישעיה ס, יז)</small>, רצונו לומר המס שיקחו הפקידים עליך. והקבוץ וַיָּשֶׂם יְהוֹיָדָע<b> פְּקֻדֹּת</b> בֵּית י"י בְּיַד הַכֹּהֲנִים <small>(דברי הימים ב' כג, יח)</small>, וַיָּשֶׂם הַכֹּהֵן <b>פְּקֻדֹּת</b> עַל בֵּית י"י <small>(מלכים ב' יא, יח)</small>. ויש לפרש מזה קָרְבוּ <b>פְּקֻדּוֹת</b> <small>(יחזקאל ט, א)</small>, ענין הכל והדומה להם מנוי וגזברות. ומזה הענין לפי דעתי <b>פְּקֻדָּתוֹ</b> יִקַּח אַחֵר <small>(תהלים קט, ח)</small>, כלומר מה שהוא פקיד וממונה עליו והיא אשתו או ממונו.
<h3>פקח</h3>
וְעַל בֵּית יְהוּדָה <b>אֶפְקַח</b> אֶת עֵינַי <small>(זכריה יב, ד)</small>, <b>וַיִּפְקַח</b> אֱלֹהִים אֶת עֵינֶיהָ <small>(בראשית כא, יט)</small>, <b>פֹּקֵחַ</b> עִוְרִים <small>(תהלים קמו, ח)</small>, אֲשֶׁר עֵינֶיךָ <b>פְקֻחוֹת</b> <small>(ירמיה לב, יט)</small>, <b>פָּקוֹחַ</b> אָזְנַיִם <small>(ישעיה מב, כ)</small>,<b> פְּקַח</b> נָא אֶת עֵינָיו <small>(מלכים ב' ו, יז)</small>. <b>והנפעל</b> אָז <b>תִּפָּקַחְנָה</b> עֵינֵי עִוְרִים <small>(ישעיה לה, ה)</small>, <b>וַתִּפָּקַחְנָה</b> עֵינֵי שְׁנֵיהֶם <small>(בראשית ג, ז)</small>. <b>והתאר</b> אוֹ <b>פִקֵּחַ</b> אוֹ עִוֵּר <small>(שמות ד, יא)</small>. והקבוץ יְעַוֵּר <b>פִּקְחִים</b> <small>(שמות כג, ח)</small>, בקלות ה<b>קו"ף</b> ענין הכל הפתיחה. ובא <b>השם</b> ממנו בהכפל ה<b>עי"ן</b> וה<b>למ"ד</b> וְלַאֲסוּרִים <b>פְּקַח קוֹחַ</b> <small>(ישעיה סא, א)</small>, בהכפל ה<b>עי"ן</b> וה<b>למ"ד</b> כמלת פתלתל ופירושו פתוח המאסר, ואף על פי שהוא כתוב שתי מלות ענינו מלה אחת. ויש לפרש שענינו שתי מלות ויהיה <b>קֹחַ</b> מקור מן <b>לָקַח</b> ומשפטו <b>פְּקַח לְקוֹחַ</b> כלומר לפתוח אותם ולקחותם מהגלות. ואדוני אבי ז"ל כתב כי <b>קֹחַ</b> שם בית הסהר ונקרא כן לפי שהאסורים לקוחים וכלואים שם ופירוש <b>פְּקַח קוֹחַ</b> לפתוח להם בית הסהר.
<h3>פקע</h3>
וַיִּמְצָא גֶּפֶן שָׂדֶה וַיְלַקֵּט מִמֶּנּוּ <b>פַּקֻּעֹת</b> שָׂדֶה <small>(מלכים ב' ד, לט)</small>, פירש בעל הערוך שהן כעין אבטיחים קטנים והם מרים ועושים מזרע שלהם שמן, הוא שאמרו רבותינו ז"ל <small>(שבת פרק שני משנה ב. דף כד ע"ב)</small> בשמן פקועות. והוא הנקרא בלשון ישמעאל <b>חנט"ל</b>. ומצאנו בפירוש גאון שהפקועות הם הנקראים בערבי <b>אלבאנ"ן</b>. <b>וּפְקָעִים</b> מִתַּחַת לִשְׂפָתוֹ סָבִיב <small>(מלכים א' ז, כד)</small>, שהיתה צורתם כצורת פקועות שדה. ויונתן תרגם <b>וְצוּרַת בֵּיעִין</b>. אם כן היתה דעתו שהיתה צורתם עגולה כצורת הבצים. ודומה לו בדברי רבותינו ז"ל <small>(כלים פרק עשירי משנה ד. דף יח ע"ב)</small> הכדור והפקעות של גמי. ועוד אמרו כשתי פקעיות של שתי <small>(חגיגה יב ע"א)</small> הוא שקורין בלע"ז <b>קפדיל</b>. ובדברי הימים <small>(ב' ד, ג)</small> וּדְמוּת בְּקָרִים תַּחַת לוֹ סָבִיב רוצה לומר תחת לשפתו, אולי היו לפקעים פני בקר והיו דומים לבקרים לא בגופם כי אם בפניהם, כי גופם היה כדמות ביצים לדעת המתרגם. [פקועות הם <b>פונג"י</b>].
<h3>פר</h3>
<b>פַּר</b> בֶּן בָּקָר <small>(ויקרא ד, ג)</small>, <b>פָּרִים</b> בְּנֵי בָקָר <small>(במדבר כח, יא)</small>, פר יקרא אפילו הזקן. ובאומרו בן בקר ידמה שאינו גדול בשנים. והקטן יקרא עגל. וכן דרשו רבותינו ז"ל <small>(תורת כהנים פרשת אם הכהן המשיח יחטא)</small> פר יכול זקן תלמוד לומר <b>בֶן</b> אי בן יכול קטן תלמוד לומר פר הא כיצד בן שלוש שנים.<b> וּפַר</b> הַשֵּׁנִי שֶׁבַע שָׁנִים <small>(שופטים ו, כה)</small>, נפרשנו בשרש <b>שָׁנָה</b>. <b>וּפָרָה</b> וָדֹב תִּרְעֶינָה <small>(ישעיה יא, ז)</small> <b> פָּרוֹת</b> הַבָּשָׁן <small>(עמוס ד, א)</small> דמה להם הנשים הנכבדות.
<h3>פרר</h3>
וּבִשְּׁלוּ <b>בַּפָּרוּר</b> <small>(במדבר יא, ח)</small>, אוֹ <b>בַפָּרוּר</b> <small>(שמואל א' ב, יד)</small>, הוא היורה שמבשלין בו. ויש מפרשים מזה כָּל פָּנִים קִבְּצוּ <b>פָארוּר</b> <small>(יואל ב, ו)</small>, רוצה לומר שחרות. וכבר פירשנו אותו בשרש <b>פָּאַר</b>.
<h3>פרא</h3>
כִּי הוּא בֵּן אַחִים <b>יַפְרִיא</b> <small>(הושע יג, טו)</small>, ירבה ויפרה... ורבי יונה פירשו לשון <b>פֶּרֶא</b>. <b>פֶּרֶא</b> אָדָם <small>(בראשית טז, יב)</small>, בשש נקודות. ופירושו אדם מִדְבּרי כפרא. ונכתב ב<b>ה"א פֶּרֶה</b> לִמֻּד מִדְבָּר <small>(ירמיה ב, כד)</small>. והקבוץ הֵן <b>פְּרָאִים</b> בַּמִּדְבָּר <small>(איוב כד, ה)</small> הוא חמור הבר.
<h3>פרד</h3>
וַיָּבֹא <b>הַפֶּרֶד</b> <small>(שמואל ב' יח, ט)</small>, בשש נקדות. אִישׁ עַל <b>פִּרְדּוֹ</b> <small>(שמואל ב' ב' יג,. עַל <b>הַפִּרְדָּה</b> אֲשֶׁר לִי <small>(מלכים א' א, לג)</small>, וּבַצַּבִּים <b>וּבַפְּרָדִים</b> <small>(ישעיה סו, כ)</small>, ידוע. וכתב רבינו האיי גאון כי נקרא <b>פֶּרֶד</b> בעבור שלא יוליד והוא נפרד וְכַנְפֵיהֶם <b>פְּרֻדוֹת</b> <small>(יחזקאל א, יא)</small>, נפרשות. עָבְשׁוּ <b>פְרֻדוֹת</b> תַּחַת מֶגְרְפֹתֵיהֶם <small>(יואל א, יז)</small>, פירוש גרגרי הזרע שהם נפרדות ונפורות תחת הארץ. <b>והנפעל נִפְרָד</b> מִקַּיִן <small>(שופטים ד, יא)</small>, קמוץ ואף על פי שענינו ידמה נפעל עבר. <b>נִפְרְדוּ</b> אִיֵּי הַגּוֹיִם <small>(בראשית י, ה)</small>, <b>הִפָּרֶד</b> נָא מֵעָלָי <small>(בראשית יג, ט)</small>, מִמֵּעַיִךְ <b>יִפָּרֵדוּ</b> <small>(בראשית כה, כג)</small>. לְתַאֲוָה יְבַקֵּשׁ <b>נִפְרָד</b> <small>(משלי יח, א)</small>, פירוש מי שנפרד בדעתו ובעצתו ולא יאמין לעצת חבריו יבקש התאוות ובְּכָל תּוּשִׁיָּה יִתְגַּלָּע <small>(שם)</small>, כלומר מראה עצמו מתערב בכל חכמה ואינו כי אם הולך אחר תאוות לבו, והגאון רב סעדיה ז"ל פירש כי הוא הבוגד והנפרד מהמון העם ועוזב אמונתם אמר כי הוא הולך אחר תאוה ועל כן נפרד מדעת קהלו ומאמונתם ובכל תושיה יתגלע בכל טענה שתביא לו יריב עמך ויכובך, על כן אמר אחריו לא יחפוץ כסיל בתבונה, כלומר לא יחפוץ בתבונה כי אם במריבתו לגלות רוע לבבו. <b>וההתפעל וְהִתְפָּרְדוּ</b> כָּל עַצְמוֹתָי <small>(תהלים כב, ט)</small> <b>יִתְפָּרְדוּ</b> כָּל פֹּעֲלֵי אָוֶן <small>(תהלים צב, י)</small>, וּבְנֵי לָבִיא <b>יִתְפָּרָדוּ</b> <small>(איוב ד, יא)</small>. <b>והפעל הכבד</b> [הִפְעִיל] <b>הִפְרִיד</b> יַעֲקֹב <small>(בראשית ל, מ)</small>, <b>יַפְרִיד</b> בֵּינִי וּבֵינֵךְ <small>(רות א, יז)</small>, <b>בְּהַפְרִידוֹ</b> בְּנֵי אָדָם <small>(דברים לב, ח)</small>. <b>וכבד אחר</b> [פִּעֵל] כִּי הֵם עִם הַזֹּנוֹת <b>יְפָרֵדוּ</b> <small>(הושע ד, יד)</small>, כלומר שמפרישים הנשים מבעליהן לזנות עמהן. ואדוני אבי ז"ל כתבו כעני <b>פֶּרֶד</b> ורצונו לומר כי הם שטופים בזנות כמו הפרד, כי אין בבהמות שטוף בזנות כמו הפרד. ויש מפרשים יעשו עם הזונות מעשה פרד שאינו עושה פירות כן הם ישכבו עם הזונות בדרך שלא יולידו.
<h3>פרה</h3>
<b>וּפָרִינוּ</b> בָאָרֶץ <small>(בראשית כו, כב)</small>, <b>פְּרֵה</b> וּרְבֵה <small>(בראשית לה, יא)</small>, <b>פְּרוּ</b> וּרְבוּ <small>(בראשית א, כב)</small>. בֵּן <b>פֹּרָת</b> יוֹסֵף <small>(בראשית מט, כב)</small>, אֶשְׁתְּךָ כְּגֶפֶן <b>פֹּרִיָּה</b> <small>(תהלים קכח, ג)</small>, בהראות <b>למ"ד</b> הפעל. וכן <b>פֹּרִיָּה</b> וַעֲנֵפָה <small>(יחזקאל יט, י)</small>, בשקל <b>בֹּכִיָּה</b>. וְנֵצֶר מִשָּׁרָשָׁיו <b>יִפְרֶה</b> <small>(ישעיה יא, א)</small>. <b>והשם</b> עֵץ<b> פְּרִי</b> <small>(בראשית א, יא)</small>, כִּי עֵץ נָשָׂא <b>פִרְיוֹ</b> <small>(יואל ב, כב)</small>. וְנִטְעוּ גַנּוֹת וְאִכְלוּ אֶת <b>פְּרִיהֶן</b> <small>(ירמיה כט, כח)</small>, וְנִטְעוּ גַנּוֹת וְאִכְלוּ אֶת <b>פִּרְיָן</b> <small>(ירמיה כט, ה)</small>, וְעָשׂוּ גַנּוֹת וְאָכְלוּ אֶת <b>פְּרִיהֶם</b> <small>(עמוס ט, יד)</small>. <b>וּפֶרְיְכֶם</b> תִּשְׂאוּ לְעַמִּי יִשְׂרָאֵל <small>(יחזקאל לו, ח)</small>, ה<b>פ"א</b> בסגול. וקבוץ <b>פְּרִי</b> לא מצאנו במקרא אבל במשנה מצאנוהו מקובץ בלשון נקבות פירות <small>(ברכות פו משנה א. דף לה ע"א)</small>. <b>והפעל הכבד</b> [הִפְעִיל]<b> וְהִפְרֵתִי</b> אֹתְךָ <small>(בראשית יז, ו)</small>, כִּי <b>הִפְרַנִי</b> אֱלֹהִים <small>(בראשית מא, נב)</small>, <b>וַיֶּפֶר</b> אֶת עַמּוֹ <small>(תהלים קה, כד)</small>. ומזה הענין והשרש <b>אַפִּרְיוֹן</b> עָשָׂה לוֹ הַמֶּלֶךְ שְׁלֹמֹה <small>(שיר השירים ג, ט)</small>, וה<b>אל"ף</b> נוספת והוא מטה שנושאין בה הכלות וכן קראו רבותינו ז"ל <small>(כתובות י ע"ב)</small> למטה פוריא ופירשו על שם שפרין ורבין עליה. ויתכן להיות מזה השרש מְסָעֵף <b>פֻּארָה</b> <small>(ישעיה י, לג)</small>, וַתֶּאֱרַכְנָה פֹארֹתָו [<b>פֹארֹתָיו</b>] <small>(יחזקאל לא, ה)</small>, וַתְּשַׁלַּח <b>פֹּארוֹת</b> <small>(יחזקאל יז, ו)</small>, והדומים להם. ופירשו מענינם בן <b>פֹּרָת</b> יוסף. וכבר בארנו ענין זה בשרש <b>פָּאַר</b>.
<h3>פרז</h3>
<b>פְּרָזוֹת</b> תֵּשֵׁב יְרוּשָׁלַם <small>(זכריה ב, ח)</small>, הַיּשְׁבִים בְּעָרֵי<b> הַפְּרָזוֹת</b> <small>(אסתר ט, יט)</small>. ובקבוץ הזכרים נָקַבְתָּ בְמַטָּיו רֹאשׁ פְּרָזָו [<b>פְּרָזָיו</b>] <small>(חבקוק ג, יד)</small>, הם ערי המישור שאין להם ילא מבצר ולא חומה. <b>ושם כלל</b> להם חָדְלוּ <b>פְרָזוֹן</b> <small>(שופטים ה, ז)</small>, צִדְקֹת <b>פִּרְזֹנוֹ</b> <small>(שופטים ה, יא)</small>. והיושבים בערי הפרזות נקראו פרזים הַיְּהוּדִים הַפְּרָוזִים [<b>הַפְּרָזִים</b>] <small>(אסתר ט, יט)</small>.
<h3>פרח</h3>
<b>פָּרַח</b> מַטֵּה אַהֲרֹן <small>(במדבר יז, כג)</small>, <b>הֲפָרְחָה</b> הַגֶּפֶן <small>(שיר השירים ו, יא)</small>, מַטֵּהוּ<b> יִפְרָח</b> <small>(במדבר יז, כ)</small>, צַדִּיק כַּתָּמָר <b>יִפְרָח</b> <small>(תהלים צב, יג)</small>, <b>יִפְרַח</b> בְּיָמָיו צַדִּיק <small>(תהלים עב, ז)</small>, <b>פָּרֹחַ תִּפְרַח</b> <small>(ישעיה לה, ב)</small>, וְתָגֵל עֲרָבָה <b>וְתִפְרַח</b> כַּחֲבַצָּלֶת <small>(ישעיה לה, א)</small>. <b>והשם</b> <b>פֶּרַח</b> שׁוֹשָׁן <small>(א' ז, כו)</small>, בסגול. כַּפְתֹּרֶיהָ <b>וּפְרָחֶיהָ</b> <small>(שמות כה, לא)</small>. <b>והכבד</b> [הִפְעִיל] מֵרֵיחַ מַיִם <b>יַפְרִחַ</b> <small>(איוב יד, ט)</small>, וְאֹהֶל יְשָׁרִים <b>יַפְרִיחַ</b> <small>(משלי יד, יא)</small>, בְּחַצְרוֹת אֱלֹהֵינוּ <b>יַפְרִיחוּ</b> <small>(תהלים צב, יד)</small>, אלו הן פעלים עומדים והיוצא <b>וְהִפְרַחְתִּי</b> עֵץ יָבֵשׁ <small>(יחזקאל יז, כד)</small>, הענין ידוע. ומה שאמר וַיֹּצֵא <b>פֶרַח</b> וַיָּצֵץ צִיץ <small>(במדבר יז, כג)</small>, אמר <b>פֶּרַח</b> על יציאת העלים תחלה ואחר כן הנץ, וזה הפך הטבע בעץ השקד והיה זה להגדיל הנס. וענין קרוב לזה להגלות הדבר ולהתפשט וְאִם <b>פָּרוֹחַ תִּפְרַח</b> הַצָּרַעַת <small>(ויקרא יג, יב)</small>, בַּשְּׁחִין <b>פָּרָחָה</b> <small>(ויקרא יג, כ)</small>, <b>פֹּרֵחַ</b> בָּאָדָם וּבַבְּהֵמָה <small>(שמות ט, י)</small>. עַל יָמִין <b>פִּרְחַח</b> יָקוּמוּ <small>(איוב ל, יב)</small>, בהכפל ה<b>למ"ד</b>. ופירושו הקטנים והנערים יקומו על ימינו ללעג עליו. וכן נקראו קטני העופות אפרוחים <b>אֶפְרֹחִים</b> אוֹ בֵיצִים <small>(דברים כב, ו)</small>. וכן בדברי רבותינו ז"ל <small>(יומא פ"א משנה ז. דף יט ע"ב)</small> פרחי כהונה, והם בני הכהנים הנערים. ויש אומרים כי פרחח שם מורכב ומשפטו <b>פֶּרַח חָח</b>, והוא רמז בו לבני אדם הנקלים והנבזים. ודמה אורזם לפרח החוח והקוץ שאין בו ממש. אֲשֶׁר אַתֵּנָה מְצֹדְדוֹת שָׁם אֶת הַנְּפָשׁוֹת <b>לְפֹרְחוֹת</b> <small>(יחזקאל יג, כ)</small>, פירוש מעופפות. תרגום יְעוֹפֵף עַל הָאָרֶץ <small>(בראשית א, כ)</small> <b>יְפָרַח עַל אַרְעָא</b>. ופירוש אשר אתנה מצדדות להרגם להיות נפשותם פורחות והולכות להם.
<h3>פרט</h3>
<b>וּפֶרֶט</b> כַּרְמְךָ לֹא תְלַקֵּט <small>(ויקרא יט, י)</small>, בשש נקודות, והם הגרגרים האחדים הנושרים בעת הבצירה. ואמרו רבותינו ז"ל <small>(פאה פו משנה ה. דף ח ע"א)</small> שני גרגרים פרט, שלשה אינן פרט. ודומה הלשון הזה למה שאמרו <small>(בבא מציעא נז ע"ב)</small> כלל ופרט. ומזה <b>הַפֹּרְטִים</b> עַל פִּי הַנָּבֶל <small>(עמוס ו, ה)</small>, פירוש מתאחדים. או פירוש הפורטים כלומר פותחים השירים והזמירות שלהם על פי הנבל. ודומה לו בלשון רבותינו ז"ל <small>(בבא קמא קיז, סוף ע"א)</small> הוו פריטין שפותיה. ויש מפרשים הפורטים מלשון פרוטה הידוע בדברי רבותינו ז"ל <small>(קדושין פא משנה א. דף ב' ע"ב)</small> כלומר שנותן כל אחד פרוטה למשורר.
<h3>פרך</h3>
וַיַּעֲבִדוּ מִצְרַיִם אֶת בְּנֵי יִשְׂרָאֵל <b>בְּפָרֶךְ</b> <small>(שמות א, יג)</small>, לֹא יִרְדֶּנּוּ <b>בְּפֶרֶךְ</b> לְעֵינֶיךָ <small>(ויקרא כה, נג)</small>, בשש נקודות, פירוש בקושי וברצוץ. ובדברי רבותינו ז"ל <small>(חולין מו ע"ב)</small> שתהא נפרכת בצפורן. וְעָשִׂיתָ <b>פָרֹכֶת</b> <small>(שמות כו, לא)</small>, פירוש יריעה שהיתה מסך לארון להבדיל בינו ובין אהל מועד. ובדברי רבותינו <small>(פרקי דרבי אליעזר פרק מא)</small> ותלה בחופת בנו פרכיות שחורות, פירוש יריעות שחורות כאהלי קדר.
<h3>פרם</h3>
וּבְגָדָיו לֹא <b>יִפְרֹם</b> <small>(ויקרא כא, י)</small>, וּבִגְדֵיכֶם לֹא <b>תִפְרֹמוּ</b> וְלֹא תָמֻתוּ <small>(ויקרא י, ו)</small>, בְּגָדָיו יִהְיוּ <b>פְרֻמִים</b> <small>(ויקרא יג, מה)</small>, ענין קריעה. ואחר שאמרו רבותינו ז"ל <small>(סוטה פא משנה ה. דף ו ע"א)</small> ואוחז בבגדיה אם נקרעו נקרעו ואם נפרמו נפרמו, נראה כי יש הפרש בין קריעה לפרימה, כי הקריעה בבגד גופו שלא במקום התפר, והפרימה במקום התפר.
<h3>פרס</h3>
הֲלוֹא <b>פָרֹס</b> לָרָעֵב לַחְמֶךָ <small>(ישעיה נח, ו)</small>. וכן <b>פֹּרֵשׂ</b> אֵין לָהֶם <small>(איכה ד, ד)</small>, <b>וּפָרְשׂוּ</b> כַּאֲשֶׁר בַּסִּיר <small>(מיכה ג, ג)</small>, אף על פי שנכתבו ב<b>שֹי"ן</b> ענינם ענין חתיכה בידים <b>פציי"ר</b> בלע"ז. ודומה לו בדברי רבותינו ז"ל <small>(דמאי פ"ה משנה ה. דף טו ע"ב)</small> הנותן פרוסה לעני. וכן בא הלשון [במין הדגוש] על, פריסת הידים והגוף באבל מרוב הצער תִּתְיַפֵּחַ <b>תְּפָרֵשׂ</b> כַּפֶּיהָ <small>(ירמיה ד, לא)</small>, <b>פֵּרְשָׂה</b> צִיּוֹן בְּיָדֶיהָ <small>(איכה א, יז)</small>, והן כתובין ב<b>שֹי"ן</b>. ונכתב ב<b>סמ"ך</b> וְלֹא <b>יִפְרְסוּ</b> לָהֶם עַל אֵבֶל <small>(ירמיה טז, ז)</small>, והמסורת כל לשון פריסת כתוב ב<b>שִֹי"ן</b> בר מן ב' כתיבין <b>סמ"ך</b> <b>הֲלוֹא פָרֹס לָרָעֵב לַחְמֶךָ</b>, ולא<b> יִפְרְסוּ</b> להם. ופירוש ולא יפרסו להם ולא יבואו לנחמו על מת <small>(שם)</small> כלומר לא יספדו על המתים ולא ינחמו החיים. והמפרשים פירשו ולא יפרסו להם לא יפרסו על אבל כמו שפורסים לאבל ובוצעין לו הלחם כשמברין אתו וזהו שאמר לנחמו עד מת. וכן פירש אדוני אבי ז"ל <b>פֵּרְשָׂה צִיּוֹן</b> ציון בידיה, כי המנהג של מנחמין פורשין לחם לאבל והיא בעצמה פרשה בידיה כי אין מנחם לה. וענין אחר כֹּל <b>מַפְרֶסֶת פַּרְסָה</b> <small>(ויקרא יא, ג)</small>, שיש לה שתי פרסות. ופירשו עוד וְשֹׁסַעַת שֶׁסַע <small>(שם)</small>, שפרסותיה סדוקות מלמטה כמו מלמעלה, כי יש בהמת שפרסותיה סדוקות מלמעלה ומלמטה דבוקות כמו שאמר יא, כו)</small> לכל הבהמה אשׁר היא <b>מַפְרֶסֶת פַּרְסָה וְשֶׁסַע אֵינֶנָּה שֹׁסַעַת</b> כמו הגמל והדוב והכלב והחתול. ובא <b>השם</b> הזה בלשון זכרים<b> וּפַרְסֵיהֶן</b> יְפָרֵק <small>(זכריה יא, טז)</small>. וְאֶת <b>הַפֶּרֶס</b> <small>(ויקרא יא, יג)</small>, בשש נקודות והוא עוף גדול שוכן במדבר, כדברי רבותינו ז"ל <small>(חולין סב ע"א)</small> פרס ועזניה בישוב לא שכיחי. וכתב רבי יונה והוא שקורין לו בערבי <b>עקא"ב</b>.
<h3>פרע</h3>
שִׁמְעוּ מוּסָר וַחֲכָמוּ וְאַל <b>תִּפְרָעוּ</b> <small>(משלי ח, לג)</small>,<b> וַתִּפְרְעוּ</b> כָל עֲצָתִי <small>(משלי א, כה)</small>, <b>פּוֹרֵעַ</b> מוּסָר <small>(משלי טו, לב)</small>, <b>פְּרָעֵהוּ</b> אַל תַּעֲבָר בּוֹ <small>(משלי ד, טו)</small>. <b>והנפעל</b> בְּאֵין חָזוֹן <b>יִפָּרַע</b> עָם <small>(משלי כט, יח)</small>. <b>והפעל הכבד</b> [הִפְעִיל] <b>תַּפְרִיעוּ</b> אֶת הָעָם מִמַּעֲשָׂיו <small>(שמות ה, ד)</small>, ענין כלם והדומים להם המרי והריחוק והבטול. ויש מפרשים אותם מדברי רבותינו ז"ל <small>(מגילה פב משנה א. דף יז ע"א)</small> הקורא ארת המגלה למפרע, כלומר השבת הדבר לאחור וההפך. וכן לֹא <b>אֶפְרַע</b> וְלֹא אָחוּס <small>(יחזקאל כד, יד)</small>, כלומר שלא אשוב אחור ממה שדברתי. וענין אחר כִּי <b>פָרֻעַ</b> הוּא כִּי פְרָעֹה אַהֲרֹן <small>(שמות לב, כה)</small>, פירוש מגולה ממעשיו הרעים. וכן<b> וּפָרַע</b> אֶת רֹאשׁ הָאִשָּׁה <small>(במדבר ה, יח)</small>, כלומר יגלה שער ראשה הנסתר תחת הצעיף. וכן גַּדֵּל <b>פֶּרַע</b> שְׂעַר רֹאשׁוֹ <small>(במדבר ו, ה)</small>, ה<b>פ"א</b> בסגול. וְרֹאשׁוֹ יִהְיֶה <b>פָרוּעַ</b> <small>(ויקרא יג, מה)</small>, אֶת רֹאשׁוֹ לֹא<b> יִפְרָע</b> <small>(ויקרא כא, י)</small>, רָאשֵׁיכֶם אַל <b>תִּפְרָעוּ</b> <small>(ויקרא י, ו)</small>, כי דרך האבל לגלות ראשו ולהסיר מצנפתו או מגבעתו ופארו מעל ראשו. ופירוש <b>גַּדֵּל פֶּרַע</b> כי כשיגדל שערו הנה הוא מגולה תחת המצנפת. ויש מפרשים מזה הענין <b>בִּפְרֹעַ פְּרָעוֹת</b> בְּיִשְׂרָאֵל <small>(שופטים ה, ב)</small>. כִּי <b>הִפְרִיעַ</b> בִּיהוּדָה <small>(דברי הימים ב' כח, יט)</small>. וענין אחר מראשׁ פַּרְעוֹת אויב <small>(דברים לב, מ)</small>, נקמות האויב. וכן בפרוע פרעות בישראל. <b>והפעל הכבד</b> [הִפְעִיל] כִּי <b>הִפְרִיעַ</b> בִּיהוּדָה. ותרגום נְקֹם נִקְמַת בְּנֵי יִשְׂרָאֵל <small>(במדבר לא, ב)</small> <b>אִתְפְּרַע פֻּרְעֲנוּת</b>.
<h3>פרץ</h3>
עַל אֲשֶׁר <b>פָּרַץ</b> י"י פֶּרֶץ בְּעֻזָּה <small>(שמואל ב' ו, ח)</small> <b>פָּרְצוּ</b> וַיַּעֲבֹרוּ <small>(מיכה ב, יג)</small>, אֲשֶׁר הֵמפְּרוּצִים [הֵם <b>פְּרוּצִים</b>] <small>(נחמיה ב, יג)</small>, <b>פָּרֹץ</b> גְּדֵרוֹ <small>(ישעיה ה, ה)</small>, <b>פָּרָצוּ</b> וְדָמִים בְּדָמִים נָגָעוּ <small>(הושע ד, ב)</small>, <b>וַתִּפְרָץ</b> בָּם מַגֵּפָה <small>(תהלים קו, כט)</small>, פֶּן <b>יִפְרָץ</b> בָּם <small>(שמות יט, כד)</small>, <b>פָּרַץ</b> נַחַל מֵעִם גָּר <small>(איוב כח, ד)</small>, <b>יִפְרְצֵנִי</b> פֶרֶץ עַל פְּנֵי פָרֶץ <small>(איוב טז, יד)</small>, וְתִירוֹשׁ יְקָבֶיךָ <b>יִפְרֹצוּ</b> <small>(משלי ג, י)</small>, מַה <b>פָּרַצְתָּ</b> עָלֶיךָ פָּרֶץ <small>(בראשית לח, כט)</small>,<b> וּפָרַצְתָּ</b> יָמָּה וָקֵדְמָה <small>(בראשית כח, יד)</small>, <b>וַיִּפְרֹץ</b> הָאִישׁ מְאֹד <small>(בראשית ל, מג)</small>, וּמִקְנֵהוּ<b> פָּרַץ</b> בָּאָרֶץ <small>(איוב א, י)</small>, כֵּן יִרְבֶּה וְכֵן <b>יִפְרֹץ</b> <small>(שמות א, יב)</small>, כִּי יָמִין וּשְׂמֹאול <b>תִּפְרֹצִי</b> <small>(ישעיה נד, ג)</small>. <b>והנפעל</b> אֵין <b>חָזוֹן</b> נִפְרָץ <small>(שמואל א' ג, א)</small>. <b>וההתפעל</b> <b>הַמִּתְפָּרְצִים</b> אִישׁ מִפְּנֵי אֲדֹנָיו <small>(שמואל א' כה, י)</small>. <b>והכבד</b> [פִּעֵל] וְחוֹמַת יְרוּשָׁלַם <b>מְפֹרָצֶת</b> <small>(נחמיה א, ג)</small>. <b>והשם</b> <b>פֶּרֶץ</b> בשש נקודות. <b>כְּפֶרֶץ</b> רָחָב יֶאֱתָיוּ <small>(איוב ל, יד)</small>, <b>פֶרֶץ</b> עַל פְּנֵי <b>פָרֶץ</b> <small>(איוב טז, יד)</small>. ובתוספת <b>מ"ם</b> וְעַל מִפְרָצָיו <b>יִשְׁכּוֹן</b> <small>(שופטים ה, יז)</small>. לֹא עֲלִיתֶם <b>בַּפְּרָצוֹת</b> <small>(יחזקאל יג, ה)</small>, אפשר שהוא מקובץ מן <b>פֶּרֶץ</b> כמו מן <b>אֶרֶץ אֲרָצוֹת</b>. או יהיה האחר ממנו <b>פִּרְצָה</b>. וכן בדברי רבותינו ז"ל <small>(כתובות ו ע"ב)</small> פרצה דחוקה מותר להכנס בה בשבת, <b>והתאר</b> <b>אָרְחוֹת</b> פָּרִיץ <small>(תהלים יז, ד)</small>, <b>וּפְרִיץ</b> חַיּוֹת בַּל יַעֲלֶנָּה <small>(ישעיה לה, ט)</small>. ומשקל אחר וּבָאוּ בָהּ<b> פָּרִיצִים</b> וְחִלְּלוּהָ <small>(יחזקאל ז, כב)</small>, הַמְעָרַת <b>פָּרִצִים</b> <small>(ירמיה ז, יא)</small>, וּבְנֵי <b>פָּרִיצֵי</b> עַמְּךָ <small>(דניאל יא, יד)</small>, כלם ענין אחר והוא ענין ההריסה והנתיצה, אבל לרוב הדברים ושופעם ידמם לפריצה כמו <b>וּמִקְנֵהוּ פָּרַץ בָּאָרֶץ, וְתִירוֹשׁ יְקָבֶיךָ יִפְרֹצוּ, וַיִּפְרֹץ הָאִישׁ מְאֹד, וּפָרַצְתָּ יָמָּה וָקֵדְמָה</b>, הדומים להם כאילו מרובם יפרצו הגדרים שלא יכילם מקום נגדר, ובהפך זה נאמר הִזְנוּ וְלֹא <b>יִפְרֹצוּ</b> <small>(הושע ד, י)</small>. וכן <b>וְעַל מִפְרָצָיו יִשְׁכּוֹן</b>, רצונו לומר מקום התפשטות הנהרות. ויש מפרשים ועל מפרציו המקומות שפרוצות העירות שם ישכון לשמרם מפני האויבים לפיכך לא בא למלחמה. וכן <b>נִפְרְצָה</b> נִשְׁלְחָה <small>(דברי הימים. א' יג, ב)</small>, כלומר נשלחה הנה והנה. וענין אחר <b>וַיִּפְרְצוּ</b> בוֹ עֲבָדָיו <small>(שמואל א' כח, כג)</small>, <b>וַיִּפְרָץ</b> בּוֹ אַבְשָׁלוֹם <small>(שמואל ב' יג, כז)</small>, <b>וַיִּפְרָץ</b> בּוֹ וַיָּצַר כִּכְּרַיִם כֶּסֶף <small>(מלכים ב' ה, כג)</small>, <b>וַיִּפְרָץ</b> בּוֹ וְלֹא אָבָה לָלֶכֶת וַיְבָרֲכֵהוּ <small>(שמואל ב' יג, כה)</small>, כלם ענין ההפצר והוא הפוך מן <b>וַיִּפְצַר</b> בָּם מְאֹד <small>(בראשית יט, ג)</small>. וכבר פירשתיו.
<h3>פרק</h3>
<b>וּפָרַקְתָּ</b> עֻלּוֹ מֵעַל צַוָּארֶךָ <small>(בראשית כז, מ)</small>, <b>פֹּרֵק</b> וְאֵין מַצִּיל <small>(תהלים ז, ג)</small>. <b>והשם</b> וְאַל תַּעֲמֹד עַל <b>הַפֶּרֶק</b> <small>(עבדיה יד)</small>, כַּחַשׁ <b>פֶּרֶק</b> מְלֵאָה <small>(נחום ג, א)</small>, בשש נקודות. <b>והפעל הכבד</b> [פִּעֵל] <b>פָּרְקוּ</b> נִזְמֵי הַזָּהָב <small>(שמות לב, ב)</small>, וּפַרְסֵיהֶן <b>יְפָרֵק</b> <small>(זכריה יא, טז)</small>, <b>מְפָרֵק</b> הָרִים <small>(מלכים א' יט, יא)</small>. <b>וההתפעל</b> <b>הִתְפָּרָקוּ</b> וַיִּתְּנוּ לִי <small>(שמות לב, כד)</small>, <b>וַיִּתְפָּרְקוּ</b> כָּל הָעָם <small>(שמות לב, ג)</small>. ופירוש התפרקו מנזמי הזהב אשר באזניהם, ולפיכך בא בלשון התפעל כי ברצון גדול עשו ורצו להיותם נפרקים מנזמיהם שלא יהיו להם עוד. <b>הִתְפָּרְקוּ</b> וְיָבֵשׁוּ <small>(יחזקאל יט, יב)</small>, הכל כענין השבר והפרשת דבר מדבר. ופירוש <b>וְאַל תַּעֲמֹד עַל הַפֶּרֶק</b>, לא היה לך לעמוד על השבר הבא לישראל, אך היה לך להצילם אם הייית יכול. ובא כדרך לֹא תַעֲמֹד עַל דַּם רֵעֶךָ <small>(ויקרא יט, טז)</small>. ויש מפרשים על הפרק בראשי הדרכים מקום שיתפרקו ממנו הדרכים שם היית עומד והיית אומר לבבליים אי זה דרך הלך הפליט. וַתִּשָּׁבֵר <b>מַפְרַקְתּוֹ</b> <small>(שמואל א' ד, יח)</small>, הוא עצם הצואר. וכן אמרו רבותינו ז"ל <small>(חולין י ע"ב)</small> ודילמא בעצם המפרקה איפגים, ולפי שהוא פרקים פרקים נקרא כן. וענין קרוב לענין הראשון <b>וַיִּפְרְקֵנוּ</b> מִצָּרֵינוּ <small>(תהלים קלו, כד)</small>, <b>פֹּרֵק</b> אֵין מִיָּדָם <small>(איכה ה, ח)</small>, תרגום וַיּוֹשַׁע <small>(שמות יד, ל)</small> <b>וּפְרַק</b>.
<h3>פרשׁ</h3>
<b>לִפְרשׁ</b> לָהֶם עַל פִּי י"י <small>(ויקרא כד, יב)</small>. <b>והשם</b> וְאֵת <b>פָּרָשַׁת</b> הַכֶּסֶף <small>(אסתר ד, ז)</small>, <b>וּפָרָשַׁת</b> גְּדֻלַּת מָרְדֳּכַי <small>(אסתר י, ב)</small>. <b>והפעל הכבד</b> [פִּעֵל] וַיִּקְרְאוּ בַסֵּפֶר בְּתוֹרַת הָאֱלֹהִים <b>מְפֹרָשׁ</b> <small>(נחמיה ח, ח)</small>. <b>ושלא נזכר פעלו</b> ממנו [פֻּעַל] לֹא <b>פֹרַשׁ</b> מַה יֵּעָשֶׂה לוֹ <small>(במדבר טו, לד)</small>, ענין הכל הביאור והפירוש. <b>והנפעל</b> בענין קרוב לזה בְּיוֹם הֱיוֹתוֹ בְתוֹךְ צֹאנוֹ <b>נִפְרָשׁוֹת</b> <small>(יחזקאל לד, יב)</small>, פירושו נפרדות. וענין אחר <b>הפעל הכבד</b> [הִפְעִיל] וּכְצִפְעֹנִי <b>יַפְרִשׁ</b> <small>(משלי כג, לב)</small>, הוא ענין טריקה בדברי רבותינו ז"ל <small>(עבודה זרה כז ע"ב)</small> חויא טרקיא, <b>פונזיי"ר</b> בלע"ז. ומזה הענין נקרא רוכב הסוס פרש<b> פָּרָשׁ</b> מַעֲלֶה <small>(נחום ג, ג)</small>, פירוש מעלה להב החרב וברק חנית, ו<b>וי"ו</b> וְלַהַב נוספת כ<b>וי"ו</b> וַיִּשָּׂא אַבְרָהָם אֶת עֵינָיו <small>(בראשית כב, ד)</small>. או הוא חסר רוצה לומר מעלה חנית או כידון והדומה להם מכלי המלחמה. בְּרִכְבּוֹ <b>וּבְפָרָשָׁיו</b> <small>(שמות יד, יז)</small>, אֶת הָרֶכֶב וְאֶת <b>הַפָּרָשִׁים</b> <small>(שמות יד, כח)</small>, מִקּוֹל <b>פָּרָשׁ</b> <small>(ירמיה ד, כט)</small>. ונקרא כן לפי שהוא מפריש הסוס במגפים שברגליו להריץ אתו. ויתכן להיות מזה <b>וּפָרָשָׁיו</b> לֹא יְדֻקֶּנּוּ <small>(ישעיה כח, כה)</small>, הם שיני החרוץ שהם חדים. ויש מפרשים סוּסִים <b>וּפָרָשִׁים</b> וּפְרָדִים נָתְנוּ עִזְבוֹנָיִךְ <small>(יחזקאל כז, יד)</small>, מין מסוסים מיוחסים יקראו כן. ואין צורך רק הוא כמשמעו וענינו כמו שאמר המה רכליך בנפש אדם. וענין אחר וְזֵרִיתִי<b> פֶרֶשׁ</b> עַל פְּנֵיכֶם <b>פֶּרֶשׁ</b> חַגֵּיכֶם <small>(מלאכי ב, ג)</small>, בשש נקודות. וְאֶת עֹרוֹ וְאֶת <b>פִּרְשׁוֹ</b> <small>(שמות כט, יד)</small>, עַל <b>פִּרְשָׁהּ</b> יִשְׂרֹף <small>(במדבר יט, ה)</small>, הוא הזבל שבכרם הבהמה.
<h3>פרשֹ</h3>
הֵן <b>פָּרַשׂ</b> עָלָיו אוֹרוֹ <small>(איוב לו, ל)</small>, <b>פָּרַשׂ</b> עָנָן לְמָסָךְ <small>(תהלים קה, לט)</small>, <b>וּפָרַשׂ</b> כַּפָּיו אֶל הַבַּיִת <small>(מלכים א' ח, לח)</small>, <b>אֶפְרֹשׂ</b> אֶת כַּפַּי אֶל י"י <small>(שמות ט, כט)</small>, <b>וַיִּפְרֹשׂ</b> אוֹתָהּ לְפָנַי <small>(יחזקאל ב, י)</small>, <b>וּפָרְשׂוּ</b> בֶגֶד כְּלִיל תְּכֵלֶת <small>(במדבר ד, ו)</small>, וְכַפָּיו <b>פְּרֻשׂוֹת</b> הַשָּׁמָיִם <small>(מלכים א' ח, נד)</small>, <b>פֹּרְשֵׂי</b> כְנָפַיִם <small>(שמות כה, כ)</small>, <b>פָּרְשׂוּ</b> רֶשֶׁת לְיַד מַעְגָּל <small>(תהלים קמ, ו)</small>, וְרֶשֶׁת <b>פְּרוּשָׂה</b> עַל תָּבוֹר <small>(הושע ה, א)</small>, <b>וּפֹרְשֵׂי</b> מִכְמֹרֶת <small>(ישעיה יט, ח)</small>, כְּשַׁחַר <b>פָּרֻשׂ</b> עַל הֶהָרִים <small>(יואל ב, ב)</small>. <b>והפעל הכבד ממנו</b> [פִּעֵל] <b>וּפֵרַשׂ</b> יָדָיו בְּקִרְבּוֹ <small>(ישעיה כה, יא)</small>, כַּאֲשֶׁר <b>יְפָרֵשׂ</b> הַשֹּׂחֶה לִשְׂחוֹת <small>(שם)</small>, <b>פֵּרַשְׂתִּי</b> יָדַי אֵלֶיךָ <small>(תהלים קמג, ו)</small>, <b>פֵּרַשְׂתִּי</b> יָדַי כָּל הַיּוֹם אֶל עַם סוֹרֵר <small>(ישעיה סה, ב)</small>, <b>בְּפָרֵשׂ</b> שַׁדַּי <small>(תהלים סח, טו)</small>,<b> וּבְפָרִשְׂכֶם</b> כַּפֵּיכֶם <small>(ישעיה א, טו)</small>, ענין כלם והדומים להם ענין שטוח. <b>והשם</b> מזה הענין<b> מִפְרְשֵׂי</b> עָב <small>(איוב לו, כט)</small>, והוא התפשטות העבים. וענין אחר קרוב לזה מבנין <b>נפעל</b> וְהַנִּשְׁאָרִים לְכָל רוּחַ <b>יִפָּרֵשׂוּ</b> <small>(יחזקאל יז, כא)</small>. <b>והכבד</b> [פִּעֵל] כִּי כְּאַרְבַּע רוּחוֹת הַשָּׁמַיִם <b>פֵּרַשְׂתִּי</b> אֶתְכֶם <small>(זכריה ב, י)</small>, ענין פזור, פירוש כמו שארבע רוחות השמים רחוקים זה מזה כן ארחיק אתכם זה מזה בפזרי אתכם. וענין אחר<b> וּפָרְשׂוּ</b> כַּאֲשֶׁר בַּסִּיר <small>(מיכה ג, ג)</small>, <b>פֹּרֵשׂ</b> אֵין לָהֶם <small>(איכה ד, ד)</small>.<b> והכבד</b> [פִּעֵל] <b>פֵּרְשָׂה</b> צִיּוֹן בְּיָדֶיהָ <small>(איכה א, יז)</small>, <b>תְּפָרֵשׂ</b> כַּפֶּיהָ <small>(ירמיה ד, לא)</small>, פירשתים בשער <b>פָּרַס</b>. ויש מפרשים מזה <b>בְּפָרֵשׂ שַׁדַּי</b>.
<h3>פרת</h3>
וְהַנָּהָר הָרְבִיעִי הוּא <b>פְרָת</b> <small>(בראשית ב, יד)</small>. ופירש אדוני אבי ז"ל מזה <b>הַפַּרְתְּמִים</b> <small>(אסתר א, ג)</small>. כלומר <b>הַפַּחֲווֹת</b> היושבים על נהר פרת.
<h3>פשֹה</h3>
כִּי <b>פָשָׂה</b> הַנֶּגַע <small>(ויקרא יג, נא)</small>, וְאִם <b>פָּשׂה תִפְשֶׂה</b> <small>(ויקרא יג, ז)</small>, לֹא <b>פָשָׂתָה</b> <small>(ויקרא יג, כג)</small>, ענינם הפשטה והפרצה.
<h3>פשׁח</h3>
<b>וַיְפַשְּׁחֵנִי</b> שָׂמַנִי שֹׁמֵם <small>(איכה ג, יא)</small>, ענינו שסעני ובקעני. ותרגום <b>וַיְשַׁסֵּף</b> שְׁמוּאֵל אֶת אֲגָג <small>(שמואל א' טו, לג)</small> <b>וּפָשַׁח שְׁמוּאֵל</b>. ובמשנה <small>(שביעית פ"ד משנה ו. דף לח ע"ב)</small> אילן שנפשח קושרין אותו בשביעית. ועוד בדבריהם <small>(ביצה לג ע"ב)</small> הוה מפשח ויהיב לן אלוותא אלוותא.
<h3>פשׁט</h3>
<b>וּפָשַׁט</b> אֶת בְּגָדָיו <small>(ויקרא ו, ד)</small>, <b>וַיִּפְשַׁט</b> גַּם הוּא בְּגָדָיו <small>(שמואל א' יט, כד)</small>, וְאֶת בִּגְדֵי רִקְמָתָם <b>יִפְשֹׁטוּ</b> <small>(יחזקאל כו, יז)</small>. <b>ותאר</b> לנקבה <b>פְּשֹׁטָה</b> וְעֹרָה <small>(ישעיה לב, יא)</small>, או הוא מקור בתוספת <b>ה"א</b>. והוא הנכון כי הוא <b>מלעיל</b>. <b>והכבד</b> [פִּעֵל] <b>לְפַשֵּׁט</b> אֶת הַחֲלָלִים <small>(שמואל א' לא, ח)</small>, וְהָעָם יָשֻׁבוּ אַחֲרָיו אַךְ <b>לְפַשֵּׁט</b> <small>(שמואל ב' כג, י)</small>, פירוש לפשט החללים שהיה הוא הורג. <b>וההתפעל</b> <b>וַיִּתְפַּשֵּׁט</b> יְהוֹנָתָן אֶת הַמְּעִיל אֲשֶׁר עָלָיו <small>(שם א' יח, ד)</small>, פירוש מן המעיל. <b>וכבד אחר</b> [הִפְעִיל] כְּבוֹדִי מֵעָלַי <b>הִפְשִׁיט</b> <small>(איוב יט, ט)</small>. פֶּן <b>אַפְשִׁיטֶנָּה</b> עֲרֻמָּה <small>(הושע ב, ג)</small>, פירוש אפשיטנה שתהיה ערומה מכל בגדיה. <b>וְהַפְשֵׁט</b> אֶת אַהֲרֹן <small>(במדבר כ, כז)</small>, ענינם ידוע. וכן להסרת העור מעל הבשר <b>וְהִפְשִׁיט</b> אֶת הָעֹלָה <small>(ויקרא א, ו)</small>, וְעוֹרָם מֵעֲלֵיהֶם <b>הִפְשִׁיטוּ</b> <small>(מיכה ג, ג)</small>, וענין אחר <b>וּפָשַׁטְתָּ</b> עַל הָעִיר <small>(שופטים ט, לג)</small>, וַעֲמָלֵקִי <b>פָשְׁטוּ</b> <small>(שמואל א' ל, א)</small>, אַל <b>פְּשַׁטְתֶּם</b> הַיּוֹם <small>(שם כז, י)</small>, <b>וַיִּפְשְׁטוּ</b> עַל הַגְּמַלִּים <small>(איוב א, יז)</small>, ענין הפריצה וההליכה לשלול שלל.
<h3>פשׁע</h3>
מֶלֶךְ מוֹאָב <b>פָּשַׁע</b> בִּי <small>(מלכים ב' ג, ז)</small>, וְהֵם <b>פָּשְׁעוּ</b> בִי <small>(ישעיה א, ב)</small>, <b>וַיִּפְשְׁעוּ</b> יִשְׂרָאֵל בְּבֵית דָּוִד <small>(מלכים א' יב, יט)</small>, <b>פָּשֹׁעַ</b> וְכַחֵשׁ <small>(ישעיה נט, יג)</small>, בְּיָמָיו <b>פָּשַׁע</b> אֱדוֹם מִתַּחַת יַד יְהוּדָה <small>(מלכים ב' ח, כ)</small>, אָז <b>תִּפְשַׁע</b> לִבְנָה בָּעֵת הַהִיא <small>(מלכים ב' ח, כב)</small>, <b>וּפֹשֵׁעַ</b> מִבֶּטֶן קֹרָא לָךְ <small>(ישעיה מח, ח)</small>, <b>וְלַפֹּשְׁעִים</b> יַפְגִּיעַ <small>(ישעיה נג, יב)</small>. כְּהָתֵם <b>הַפּשְׁעִים</b> <small>(דניאל ח, כג)</small>, כתב החכם רבי יונה שהוא שם כמו <b>כְּהָתֵם הַפּשְׁעִים</b> רצונו לומר העונשים שעברו עליהם. והחכם רבי אברהם אבן עזרא ז"ל פירשו כמשמעו פועלים. והטעם כי בעבור שהיו פושעי ישראל רבים על כן נמכרו ביד היונים. <b>והשם</b> עַל כָּל דְּבַר <b>פֶּשַׁע</b> <small>(שמות כב, ח)</small>, בסגול. מַה <b>פִּשְׁעִי</b> <small>(בראשית לא, לו)</small>, וְעַל כָּל <b>פְּשָׁעִים</b> תְּכַסֶּה אַהֲבָה <small>(משלי י, יב)</small>, וְאֶת כָּל <b>פִּשְׁעֵיהֶם</b> <small>(ויקרא טז, כא)</small>. <b>והנפעל</b> אָח<b> נִפְשָׁע</b> מִקִּרְיַת עֹז <small>(משלי יח, יט)</small>, פירוש קשה הוא מקרית עוז. ענין הפשע הוא המרד וצאת מרשות האדון או המצוה אותו על הדבר. וכן אמרו רבותינו ז"ל <small>(יומא לו ע"ב)</small> עונות אלו <b>הזדונות</b> וכן הוא אומר הִכָּרֵת תִּכָּרֵת הַנֶּפֶשׁ הַהִוא עֲוֹנָה בָהּ <small>(במדבר טו, לא)</small>, פשעים אלו המרדים וכן הוא אומר <b>מֶלֶךְ מוֹאָב פָּשַׁע בִּי, אָז תִּפְשַׁע לִבְנָה בָּעֵת הַהִיא</b>, חטאים אלו <b>השגגות</b> וכן הוא אומר נֶפֶשׁ כִּי תֶחֱטָא בִשְׁגָגָה <small>(ויקרא ד, ב)</small>. וכן מה שנאמר בענין הפקדון <b>עַל כָּל דְּבַר פֶּשַׁע</b>, ורצונו לומר פשע בפקדון שלא שמרו כדרך השומרים, אף על פי שאין כאן מרד ואינו מאבדו בידים נקרא פושע, כי אחר שאינו נותן עיניו ולבו ושמירתו בפקדון אשר הפקד אתו כאילו הוא מורד במפקיד אצלו ויוצא מתחת יד מצותו שצוהו לשמור הדבר וקבל עליו לשמרו ולא שמרו.
<h3>פשֹע</h3>
<b>אֶפְשֳׂעָה</b> בָהּ <small>(ישעיה כז, ד)</small>, פירוש אצעדה, והוא בקמץ חטף במקצת הספרים.<b> והשם</b> כִּי <b>כְפֶשַׂע</b> בֵּינִי וּבֵין הַמָּוֶת <small>(שמואל א' כ, ג)</small>, בסגול. ענינו כצעד כלומר דבר מועט. והלשון הזה מורגל בדברי רבותינו ז"ל <small>(שבת קיג ע"ב. תענית י ע"ב)</small> באמרם פסיעה גסה נוטלת אחד מחמש מאות ממאור עיניו של אדם. וכנה הערוה בלשון הזה ואמר עַד <b>הַמִּפְשָׂעָה</b> <small>(דברי הימים א' יט, ד)</small>, כמו שכנה גם כן ברגלים כמו שאמר וְלֹא עָשָׂה רַגְלָיו <small>(שמואל ב' כד, כה)</small>, אַךְ מֵסִיךְ הוּא אֶת רַגְלָיו <small>(שופטים ג, כד)</small>.
<h3>פשֹק</h3>
<b>פֹּשֵׂק</b> שְׂפָתָיו מְחִתָּה לוֹ <small>(משלי יג, ג)</small>, כלומר פותח. <b>והכבד</b> [פִּעֵל] <b>וַתְּפַשְּׂקִי</b> אֶת רַגְלַיִךְ <small>(יחזקאל טז, כה)</small>, פירוש ותפתחי והוא על דרך המשגל.
<h3>פשׁר</h3>
וּמִי יוֹדֵעַ <b>פֵּשֶׁר</b> דָּבָר <small>(קהלת ח, א)</small>, בחמש נקודות. ויש ספרים שהוא בשש נקודות ענינו פתרון דבר. ותרגום אִישׁ כְּפִתְרוֹן חֲלֹמוֹ <small>(בראשית מא, יא)</small> <b>גְּבַר כְּפִשְׁרַן חֶלְמֵהּ</b>.
<h3>פשׁת</h3>
<b>וְהַפִּשְׁתָּה</b> וְהַשְּׂעֹרָה נֻכָּתָה <small>(שמות ט, לא)</small>, <b>וּפִשְׁתָּה</b> כֵהָה לֹא יְכַבֶּנָּה <small>(ישעיה מב, ג)</small>. ובא הכנוי בלשון זכרים ואף על פי שהענין לשון נקבות צַמְרִי <b>וּפִשְׁתִּי</b> <small>(הושע ב, ז)</small>, ובא הקבוץ גם כן בלשון זכרים <b>כַּפִּשְׁתִּים</b> אֲשֶׁר בָּעֲרוּ בָאֵשׁ <small>(שופטים טו, יד)</small>, בַּצֶּמֶר אוֹ <b>בַפִּשְׁתִּים</b> <small>(ויקרא יג, נב)</small>. <b>בְּפִשְׁתֵּי</b> הָעֵץ <small>(יהושע ב, ו)</small>, ופירושו בעצי הפשתים כי עדין היה בקנה שלו והוא יקרא עץ. וימצא בסמיכות הזה בלשון הקדש כי פעמים ישוב הסומך נסמך והנסמך סומך כמו תוֹלַעַת שָׁנִי <small>(שמות כה, ד: לו, ח)</small>, וְאֶת שְׁנִי הַתּוֹלַעַת <small>(ויקרא יד, ו, נא)</small>, זהו כשיתכן כל אחד מהם סומך ונסמך, והכל לפי הענין והביאור.
<h3>פתת</h3>
<b>פָּתוֹת</b> אֹתָהּ פִּתִּים <small>(ויקרא ב, ו)</small>, ענין חתיכה ושבר. וכן <b>פַת</b> לֶחֶם <small>(בראשית יח, ה)</small>, חתיכה לחם. וְאֹכַל<b> פִּתִּי</b> לְבַדִּי <small>(איוב לא, יז)</small>, <b>מִפִּתּוֹ</b> תֹאכַל <small>(שמואל ב' יב, ג)</small> <b>פִּתְּךָ</b> אָכַלְתָּ תְקִיאֶנָּה <small>(משלי כג, ח)</small>. מַשְׁלִיךְ קַרְחוֹ<b> כְפִתִּים</b> <small>(תהלים קמז, יז)</small>, פירושו כמו הדבר הנבצע לבצעים ובתשלומו <b>וּבִפְתוֹתֵי</b> לֶחֶם <small>(יחזקאל יג, יט)</small>. מסר רבי יהודה בזה ענין אחר <b>מהפעל הכבד</b> [הִפְעִיל]<b> וַהֲפִתִּיתָ</b> בִּשְׂפָתֶיךָ <small>(משלי כד, כח)</small>, ומשפט המלה <b>הֲפִתּוֹתָ</b> בחולם. ועוד נכתבנו בשרש <b>פָּתָה</b> על מתכנתו. ויתכן להיותו מהענין הנזכר ענין שבירה וחתיכה לענין הפסוק שאמר אַל תְּהִי עֵד חִנָּם בְּרֵעֶךָ <small>(משלי כד, כח)</small> שאם תהיה עד חנם בו תשברהו ותכהו בשפתיך.
<h3>פתה</h3>
פֶּן <b>יִפְתֶּה</b> לְבַבְכֶם <small>(דברים יא, טז)</small>, <b>וַיִּפְתְּ</b> בַּסֵּתֶר לִבִּי <small>(איוב לא, כז)</small>, <b>וּלְפֹתֶה</b> שְׂפָתָיו לֹא תִתְעָרָב <small>(משלי כ, יט)</small>, ענינו הטיית הלב לזולתו שלא על דרך האמת והשכל. ופירוש <b>וּלְפֹתֶה שְׂפָתָיו לֹא תִתְעָרָב</b> ולפותה בשפתיו, כלומר אל תתערב למי שנוטה אליך בשפתיו ובדברו חלקלקות אליך ולבו לא נכון עמך.<b> וּפֹתֶה</b> תָּמִית קִנְאָה <small>(איוב ה, ב)</small>, מי שיטה לכל דבר שיראה ויתאוה לו תמיתנו הקנאה שיקנא לכל דבר חמדה שיראה לזולתו. כְּיוֹנָה <b>פוֹתָה</b> אֵין לֵב <small>(הושע ז, יא)</small>, פירוש כמו היונה שנוטה אל האוכל ואין לה לב להבין ולהשכיל כי הרשת פרושה ללכדה בנטותה עד האוכל כן אפרים שנטה אל אשר תמשכהו תאותו למצרים ולאשור לבקש עזר ואין לו לב לדעת ולהבין כי יוצר הכל יכשילם בלכתם לבקש עזר מבלתו. וכן אמר בפסוק שאחריו כאשר יֵלֵכוּ אֶפְרוֹשׂ עֲלֵיהֶם רִשְׁתִּי <small>(הושע ז, יב)</small>. ולפיכך נקרא השוטה פתי לפי שהוא נוטה לכל דבר כמו שאמר <b>פֶּתִי</b> יַאֲמִין לְכָל דָּבָר <small>(משלי יד, טו)</small> שֹׁמֵר <b>פְּתָאיִם</b> י"י <small>(תהלים קטז, ו)</small>, נכתב ב<b>אל"ף יו"ד</b>, ה<b>אל"ף</b> נחה ואיננו <b>למ"ד</b> הפעל כי ה<b>יו"ד</b> הנעה <b>ה"א למ"ד</b> הפעל ו<b>יו"ד</b> הרבים נפלה. וכן נָחֲלוּ <b>פְתָאיִם</b> <small>(משלי יד, יח)</small>, וָאֵרֶא <b>בַפְּתָאיִם</b> <small>(משלי ז, ז)</small>, הָבִינוּ <b>פְתָאיִם</b> <small>(משלי ח, ה)</small>, עִזְבוּ <b>פְתָאיִם</b> <small>(משלי ט, ו)</small>, <b>פְּתָאיִם</b> עָבְרוּ נֶעֱנָשׁוּ <small>(משלי כז, יב)</small>. ונכתבו בלא <b>אל"ף</b> עם <b>יו"ד למ"ד</b> הפעל לבד עַד מָתַי <b>פְּתָיִם</b> <small>(משלי א, כב)</small>, כִּי מְשׁוּבַת <b>פְּתָיִם</b> <small>(משלי א, לב)</small>. ונכתב בשני <b>יו"ד</b>ין ב<b>יו"ד למ"ד</b> הפעל וב<b>יו"ד</b> הרבים <b>וּפְתָיִים</b> עָבְרוּ וְנֶעֱנָשׁוּ <small>(משלי כב, ג)</small>.<b> ושם דבר</b> <b>פְּתַיּוּת</b> וּבַל יָדְעָה מָּה <small>(משלי ט, יג)</small>. ובמשקל <b>התאר</b> עַד מָתַי <b>פְּתָיִם</b> תְּאֵהֲבוּ <b>פֶתִי</b> <small>(משלי א, כב)</small>, בשקל <b>מְרִי</b>. ומזה הענין והעקר נגזרה מלת פתאום וה<b>אל"ף</b> תמורת ה<b>ה"א למ"ד</b> הפעל והוא בשקל <b>שִׁלְשֹׁם</b> וַיֹּאמֶר י"י <b>פִּתְאֹם</b> <small>(במדבר יב, ד)</small>,<b> וּפִתְאֹם</b> יָבוֹא אֶל הֵיכָלוֹ <small>(מלאכי ג, א)</small>, עַל כֵּן <b>פִּתְאֹם</b> יָבוֹא אֵידוֹ <small>(משלי ו, טו)</small>, שהוא ענין מהירות ופתע ודבר שלא ירגיש אדם עד שיהיה, כי הפתי עושה דבריו במהירות כמו שאמר וַעֲצַת נִפְתָּלִים נִמְהָרָה <small>(איוב ה, יג)</small>. ולנחץ הדבר יותר נכפל עם פתע <b>בְּפֶתַע פִּתְאֹם</b> <small>(במדבר ו, ט)</small>, אֲשֶׁר <b>פִּתְאֹם</b> לְפֶתַע <small>(ישעיה ל, יג)</small>. <b>והנפעל</b> אִם <b>נִפְתָּה</b> לִבִּי <small>(איוב לא, ט)</small>, <b>פִּתִּיתַנִי</b> י"י וָאֶפָּת <small>(ירמיה כ, ז)</small>, משפטו <b>אֶפָּתֶה</b>. <b>והפעל הכבד</b> [פִּעֵל] <b>פִּתִּיתַנִי</b> י"י <small>(שם)</small>, <b>פִּתֵּיתִי</b> אֵת הַנָּבִיא הַהוּא <small>(יחזקאל יד, ט)</small>, מִי <b>יְפַתֶּה</b> אֶת אַחְאָב <small>(מלכים א' כב, כ)</small>, הִנֵּה אָנֹכִי <b>מְפַתֶּיהָ</b> <small>(הושע ב, טז)</small>, נכתב בו ה<b>יו"ד</b> במקום <b>למ"ד</b> הפעל. וכתב רבי אחי רבי משה מזה <b>וַהֲפִתִּיתָ</b> בִּשְׂפָתֶיךָ <small>(משלי כד, כח)</small>, וה<b>ה"א</b> במקום <b>אם</b> כאילו אמר ואם פתית. ופירוש הפסוק כן הוא אַל תְּהִי עֵד חִנָּם בְּרֵעֶךָ <small>(משלי כד, כח)</small>, ואם פתית כלומר אף על פי שפתית בשפתיך אשר כנגדו והעיד בעבורך עדות שקר אל תעיד ילו בעבור זה עדות שקר וזהו שאמר אחריו אל תאמר כאשר עשה לי כן אעשה לו וגו'. וענין אחר <b>הפעל הכבד</b> [הִפְעִיל] <b>יַפְתְּ</b> אֱלֹהִים<b> לְיֶפֶת</b> <small>(בראשית ט, כז)</small>, משפטו <b>יַפְתֶּה</b>. ותרגום כִּי יַרְחִיב י"י אֱלֹהֶיךָ <small>(דברים יב, כ)</small> <b>אֲרֵי יַפְתֵּי</b>. ויש מפרשים מזה הענין <b>וּלְפֹתֶה</b> שְׂפָתָיו <small>(משלי כ, יט)</small>, כלומר למרחיב פיהו לדבר דברי ריק וחרפות וגדופי בני אדם אל תתחבר עמו או פירוש לענין שאמר <small>(שם)</small> גּוֹלֶה סּוֹד הוֹלֵךְ רָכִיל ואמר <b>וּלְפֹתֶה שְׂפָתָיו</b> שמרחיב שפתיו ומגילה סוד לא תתערב עמו.
<h3>פתח</h3>
וְדַלְתֵי שָׁמַיִם <b>פָּתָח</b> <small>(תהלים עח, כג)</small>, כִּי לֹא <b>פָתַח</b> וַיַּךְ <small>(מלכים ב' טו, טז)</small>. תרגום יונתן <b>אֲרֵי לָא פְתָחַת תַּרְעָהָא לְאַשְׁלָמָא</b>. <b>וּפָתְחָה</b> לָךְ <small>(דברים כ, יא)</small>, וַיַּעַזְבוּ אֶת הָעִיר <b>פְּתוּחָה</b> <small>(יהושע ח, יז)</small>, לִהְיוֹת עֵינֶךָ <b>פְתֻחֹת</b> <small>(מלכים א' ח, כט)</small>, <b>יִפְתַּח</b> יְהוָֹה לְךָ אֶת אוֹצָרוֹ הַטּוֹב <small>(דברים כח, יב)</small>,<b> פְּתַח</b> לְבָנוֹן דְּלָתֶיךָ <small>(זכריה יא, א)</small>, <b>פִּתְחוּ</b> שְׁעָרִים וְיָבֹא גוֹי צַדִּיק <small>(ישעיה כו, ב)</small>, <b>והמקור</b> בחירק ה<b>פ"א</b> <b>בְּפִתְחִי</b> אֶת קִבְרוֹתֵיכֶם <small>(יחזקאל לז, יג)</small>, <b>וּכְפִתְחוֹ</b> עָמְדוּ כָל הָעָם <small>(נחמיה ח, ה)</small>, פירוש כשפתח פיו לקרוא בתורה. <b>פּוֹתֵחַ</b> אֶת יָדֶךָ <small>(תהלים קמה, טז)</small>, <b>פָתֹחַ תִּפְתַּח</b> אֶת יָדְךָ <small>(דברים טו, ח)</small>, וְכֹל כְּלִי <b>פָתוּחַ</b> <small>(במדבר יט, טו)</small>, וְאִגֶּרֶת <b>פְּתוּחָה</b> בְּיָדוֹ <small>(נחמיה ו, ה)</small>. <b>והנפעל</b> שַׁעֲרֵי הַנְּהָרוֹת <b>נִפְתָּחוּ</b> <small>(נחום ב, ז)</small>, יִהְיֶה מָקוֹר <b>נִפְתָּח</b> <small>(זכריה יג, א)</small>, סָגוּר יִהְיֶה לֹא <b>יִפָּתֵחַ</b> <small>(יחזקאל מד, ב)</small>. <b>והשם</b> עם <b>נו"ן</b> נפעל מַעְיַן מֵי <b>נֶפְתּוֹחַ</b> <small>(יהושע טו, ט)</small>. <b>והשם</b> <b>פֵּתַח</b> דְּבָרֶיךָ יָאִיר <small>(תהלים קיט, קל)</small>, ה<b>פ"א</b> בקמץ קטן להבדיל בינו ובין <b>פֶּתַח</b> הַשָּׁעַר <small>(שופטים יח, טז)</small>, שהוא בפתח קטן, שְׁמֹר <b>פִּתְחֵי</b> פִיךָ <small>(מיכה ז, ה)</small>. ויש מפרשים מזה מַגְבִּיהַּ <b>פִּתְחוֹ</b> מְבַקֶּשׁ שָׁבֶר <small>(משלי יז, יט)</small>, כלומר שמדבר גבוהות על בני אדם. וכן הוא מפורש בדברי רבותינו ז"ל <small>(רבה אסתר דף קכז, ד)</small>. ומשקל אחר וְהֵם עַל <b>הַמַּפְתֵּחַ</b> וְלַבֹּקֶר לַבֹּקֶר <small>(דברי הימים א' ט, כז)</small>, כלומר ממונים לפתוח השערים לבקר לבקר. ובסמוך <b>וּמִפְתַּח</b> שְׂפָתַי מֵישָׁרִים <small>(משלי ח, ו)</small>. ומשקל אחר וּלְךָ אֶתֵּן <b>פִּתְחוֹן</b> פֶּה בְּתוֹכָם <small>(יחזקאל כט, כא)</small>, פירוש בתוך ישראל כי יראו נבואותיך מתקיימות. ובשרש <b>קָרַן</b> אפרש הפסוק עוד. ומזה נקרא הפתח <b>לַפֶּתַח</b> חַטָּאת רֹבֵץ <small>(בראשית ד, ז)</small>, בסגול. וַיֵּצֵא אֲלֵהֶם לוֹט <b>הַפֶּתְחָה</b> <small>(בראשית יט, ו)</small>, וְהִשְׁתַּחֲווּ עַם הָאָרֶץ <b>פֶּתַח</b> הַשַּׁעַר הַהוּא <small>(יחזקאל מו, ג)</small>, מַגְבִּיהַּ <b>פִּתְחוֹ</b> <small>(משלי יז, יט)</small>, כלומר שמתעסק בבניינים גדולים. על דרך שאמרו רבותינו ז"ל <small>(סוטה יא ע"א)</small> כל העוסק בבנין מתמסכן. ונקרא <b>פֶּתַח</b> מה שיש מן השער חוץ לדלתות כי הכל יקרא שער בין מבפנים בין מבחוץ עם הדלתות והאסקופה החיצונה כמו שהיא עם המזוזות והמשקוף נקרא פתח לפי שהוא נפתח תמיד אף בהסגר הדלתות הוא נשאר פתוח. וכן שם הכלי שפותחין בו וַיִּקְחוּ אֶת <b>הַמַּפְתֵּחַ וַיִּפְתָּחוּ</b> <small>(שופטים ג, כה)</small>. ובסמוך לא נשתנה, <b>מַפְתֵּחַ</b> בֵּית דָּוִד <small>(ישעיה כב, כב)</small>, ותרגם יונתן<b> מַפְתֵּחַ בֵּית מִקְדְשָׁא וְשׁוּלְטַן בֵּית דָוִד</b>. <b>ושלא נזכר פעלו מהדגוש</b> [פִּעֵל] <b>וּפִתְּחוּ</b> שְׁעָרַיִךְ תָּמִיד <small>(ישעיה ס, יא)</small>, גַּם מֵאָז לֹא <b>פִתְּחָה</b> אָזְנֶךָ <small>(ישעיה מה, ח)</small>, <b>פִּתַּח</b> הַסְּמָדַר <small>(שיר השירים ז, יג)</small>, והחרק בהם תמורת השורק והראוי בהם <b>וּפֻתְּחוּ, פֻּתְּחָה</b> אזנך, <b>פִּתַּח הַסְּמָדַר</b>, כמו מֵאֶתְנַן זוֹנָה <b>קִבָּצָה</b> <small>(מיכה א, ז)</small> שהחרק תמורת שורק ומשפטו <b>קֻבָּצָה</b>. כן דעת המדקדקים. ויותר נכון בעיני שיהיו מן הדגוש בלא תמורה ויהיו פעלים <b>עומדים</b>. ובענין ההתר שהוא קרוב לענין הפתיחה כִּי יִתְרִו [יִתְרִי] <b>פִתַּח</b> וַיְעַנֵּנִי <small>(איוב ל, יא)</small>, מוּסַר מְלָכִים <b>פִּתֵּחַ</b> <small>(איוב יב, יח)</small>, <b>וַיְפַתַּח</b> הַגְּמַלִּים <small>(בראשית כד, לב)</small>, אַל יִתְהַלֵּל חֹגֵר <b>כִּמְפַתֵּחַ</b> <small>(מלכים א' כ, יא)</small>, <b>פַּתֵּחַ</b> חַרְצֻבּוֹת רֶשַׁע <small>(ישעיה נח, ו)</small>, <b>לְפַתֵּחַ</b> בְּנֵי תְמוּתָה <small>(תהלים קב, כא)</small>, <b>יְפַתַּח</b> וִישַׂדֵּד אַדְמָתוֹ <small>(ישעיה כח, כד)</small>, הִנְנִי <b>מְפַתֵּחַ פִּתֻּחָהּ</b> <small>(זכריה ג, ט)</small>, פירוש כאילו האבן היתה במאסר כל הימים שבטילו המלאכה ועתה יפתחנה וישימו אותה בבנין. והפעל הקל אֲסִירָיו לֹא <b>פָתַח</b> בָּיְתָה <small>(ישעיה יד, יז)</small>.<b> והנפעל</b> וְלֹא <b>נִפְתַּח</b> אֵזוֹר חֲלָצָיו <small>(ישעיה ה, כז)</small>, יִסְגֹּר עַל אִישׁ וְלֹא <b>יִפָּתֵחַ</b> <small>(איוב יב, יד)</small>. ויתכן מזה הענין <b>תִּפָּתַח</b> הָרָעָה <small>(ירמיה א, יד)</small>,<b> וההתפעל</b> הִתְפַּתְּחִו [<b>הִתְפַּתְּחִי</b>] מוֹסְרֵי צַוָּארֵךְ <small>(ישעיה נב, ב)</small>, פירוש התפתחי ממוסרי צוארך כי בנין התפעל אינו יוצא כמו שכתבנו בחלק הדקדוק. ובענין החתירה והחקיקה שגם הוא ענין קרוב לאלו<b> וּפִתַּחְתָּ</b> עֲלֵיהֶם <small>(שמות כח, ט)</small>, <b>פִּתּוּחֵי</b> חֹתָם תְּפַתַּח אֶת שְׁתֵּי הָאֲבָנִים <small>(שמות כח, יא)</small>, וְעַתָּ [וְעַתָּה] <b>פִּתּוּחֶיהָ</b> יָּחַד <small>(תהלים עד, ו)</small>. ויתכן לפרש מענין זה <b>הִנְנִי מְפַתֵּחַ פִּתֻּחָהּ</b>, ולפי שהשלמת תכונת האבן היפה היא הציורים והפרחים והכפתורים שיפתחו ויציירו בה אמר כן על דרך משל כלומר הנני משלימה לבנין בכל תכונתה. ומן הענין הזה נקראו החרבות וְהֵמָּה <b>פְתִחוֹת</b> <small>(תהלים נה, כב)</small>, וְאֶת אֶרֶץ נִמְרֹד <b>בִּפְתָחֶיהָ</b> <small>(מיכה ה, ה)</small>. ופירש רבי יונה כמוהם וְיָבֹאוּ <b>פִּתְחֵי</b> נְדִיבִים <small>(ישעיה יג, ב)</small>, ועוד פירש באחד מהפנים חֶרֶב חֶרֶב <b>פְּתוּחָה</b> <small>(יחזקאל כא, לג)</small>, חֶרֶב <b>פָּתְחוּ</b> רְשָׁעִים <small>(תהלים לז, יד)</small>, ענין לטישה וחידוד. ואין צורך רק ענינם הוצאת החרב מהערה כמו שנאמר פתוח על הוצאת האסור ממאסרו והתרתו.
<h3>פתל</h3>
<b>נַפְתּוּלֵי</b> אֱלֹהִים<b> נִפְתַּלְתִּי</b> <small>(בראשית ל, ח)</small>, אֵין בָּהֶם <b>נִפְתָּל</b> וְעִקֵּשׁ <small>(משלי ח, ח)</small>, וַעֲצַת <b>נִפְתָּלִים</b> נִמְהָרָה <small>(איוב ה, יג)</small>. <b>וההתפעל</b> וְעִם עִקֵּשׁ <b>תִּתְפַּתָּל</b> <small>(תהלים יח, כז)</small>, וְעִם עִקֵּשׁ <b>תִּתַּפָּל</b> <small>(שמואל ב' כב, יז)</small>, עיקרו <b>תִּתְתַּפַּל</b> ומשפטו <b>תִּתְפַּתֵּל</b> ונהפכת <b>עי"ן</b> הפעל ב<b>פ"א</b> הפעל. ענין כולם ההפוך והעוות. ופירוש <b>נַפְתּוּלֵי אֱלֹהִים נִפְתַּלְתִּי</b> נתהפכתי ונשתדלתי עם אחותי לנצחה גם יכולתי. וסמך נפתולי אל מלת אלהים לגורל הנפתולים ועצמם על דרך מַאְפֵּלְיָה <small>(ירמיה ב, לא)</small>, שַׁלְהֶבֶתְיָה <small>(שיר השירים ח, ו)</small>, עִיר גְּדוֹלָה לֵאלֹהִים <small>(יונה ג, ג)</small>, כְּהַרְרֵי אֵל <small>(תהלים לו, ז)</small>. אֲשֶׁר אֵין צָמִיד <b>פָּתִיל</b> <small>(במדבר יט, ט)</small>, פירוש חתיכת בגד קטנה. ודומה לו בדברי המשנה <small>(שבת פ' שני משנה ג)</small> פתילת הבגד שקפלה ולא הבהבה. וכמוהו לפי דעתי חֹתָמְךָ <b>וּפְתִילֶךָ</b> <small>(בראשית לח, יח)</small>, רוצה לומר אדרתו או הצניף שעל ראשו. וכן דעת המתרגם שתרגם <b>שׁוֹשִׁפָּךְ</b>, ותרגום וַיָּלֶט פָּנָיו בְּאַדַּרְתּוֹ <small>(מלכים א' יט, יג)</small> <b>בְּשׁוֹשִׁיפֵיהּ</b>. ותרגום הַמַּחֲלָצוֹת וְהַמַּעֲטָפוֹת <small>(ישעיה ג, כב)</small> <b>כִּתּוּנַיָא וְשׁוֹשִׁיפַיָא</b>, ותרגום וּפָרְשׂוּ הַשִּׂמְלָה <small>(דברים כב, יז)</small> <b>וְיִפְרְסוּן שׁוֹשִׁיפָא</b>. <b>פְּתִיל</b> הַנְּעֹרֶת <small>(שופטים טז, ט)</small>, <b>פְּתִיל</b> תְּכֵלֶת <small>(שמות לט, לא)</small>, חוט כפול ושזור. וכן אמרו רבותינו ז"ל <small>(ספרי פ' שלח לך)</small> פתיל שיהיה טווי ושזור. והקבוץ וְקִצֵּץ <b>פְּתִילִם</b> <small>(ספרי פ' לט, ג)</small>. וכן חותמך ופתילך, לדעת קצת המפרשים. והנכון מה שכתבתי בו. וכל הנכנס תחת השרש הזה הוא ענין אחד ענין העוות וההפוך, כי החוט כשהוא כפול ושזור הוא מעוות. וכן הבגד שנעשה מן החוטים השזורים. ויש מפרשים מזה <b>נַפְתּוּלֵי</b> אֱלֹהִים<b> נִפְתַּלְתִּי</b>, כלומר נתחזקתי עם אחותי כי החוט כשיכפל ויהיה שזור הוא יותר חזק. <b>והתאר</b> בהכפל ה<b>עי"ן</b> וה<b>למ"ד</b> דּוֹר עִקֵּשׁ <b>וּפְתַלְתֹּל</b> <small>(דברים לב, ה)</small>.
<h3>פתן</h3>
עַל חֻר <b>פָּתֶן</b> <small>(ישעיה יא, ח)</small>, כמו <b>פֶתֶן</b> חֵרֵשׁ <small>(תהלים נח, ה)</small>, מְרוֹרַת <b>פְּתָנִים</b> בְּקִרְבּוֹ <small>(איוב כ, יד)</small>, רֹאשׁ <b>פְּתָנִים</b> יִינָק <small>(איוב כ, טז)</small>, הם הנחשים הרעים. ואמר <b>פֶתֶן חֵרֵשׁ</b> לעוצם רעתו כלומר שאין לו לחש. כְּרֻתוֹת אֶל <b>הַמִּפְתָּן</b> <small>(שמואל א' ה, ד)</small>, מִתַּחַת <b>מִפְתַּן</b> הַבַּיִת קָדִימָה <small>(יחזקאל מז, א)</small>, היא האסקופה התחתונה אשר ידרכו בה. וכן אמר התרגום <b>סְקוֹפָא</b>.
<h3>פתע</h3>
<b>פֶּתַע</b> יִשָּׁבֵר <small>(משלי ו, טו)</small>, ה<b>פ"א</b> בסגול. <b>בְּפֶתַע</b> פִּתְאֹם <small>(במדבר ו, ט)</small>, וְאִם <b>בְּפֶתַע</b> בְּלֹא אֵיבָה <small>(במדבר לה, כב)</small>, פתאום בלא כוונה.
<h3>פתר</h3>
כַּאֲשֶׁר <b>פָּתַר</b> לָנוּ <small>(בראשית מא, יג)</small>, <b>וּפֹתֵר</b> אֵין אֹתוֹ <small>(שם טו)</small>, תִּשְׁמַע חֲלוֹם <b>לִפְתֹּר</b> אֹתוֹ <small>(שם)</small>, אִישׁ <b>כְּפִתְרוֹן</b> חֲלֹמוֹ <small>(שם יא)</small>, הֲלוֹא לֵאלֹהִים <b>פִּתְרֹנִים</b> מ, ח)</small>. ענין הכל פירוש וביאור החלום.
<b>ואשר הם בני ארבע אותיות</b>
<h3>פלגשׁ</h3>
וַיִּשְׁכַּב אֶת בִּלְהָה <b>פִּילֶגֶשׁ</b> אָבִיו <small>(בראשית לה, כב)</small>, וְלִבְנֵי <b>הַפִּילַגְשִׁים</b> אֲשֶׁר לְאַבְרָהָם <small>(בראשית כה, ו)</small>, <b>וּפִילַגְשׁוֹ</b> אֲשֶׁר בִּשְׁכֶם יָלְדָה לּוֹ גַם הִיא בֵּן <small>(שופטים ח, לא)</small>. היא האמה המיוחדת לאדם למשכבו בלא כתובה ובלא קידושין. ופירוש וַתַּעְגְּבָה עַל <b>פִּלַגְשֵׁיהֶם</b> <small>(יחזקאל כג, כ)</small>, אנשים לא נשים, פירוש עבדיהם ויורה על זה אֲשֶׁר בְּשַׂר חֲמוֹרִים בְּשָׂרָם <small>(שם)</small>. והנכון בעיני שיהיה פלגשיהם כמשמעו ופירוש <b>עַל</b> כמו <b>עִם</b>, אמר כל כך חשקה בהם עד שנדמית להם כמו פלגשיהם לא שרותיהם. ולענין זה נוטה התרגום שאמר <b>וְאִתְרְעִיאַת לְמֶהֱוֵי שְׁמוֹטָא לְהוֹן</b>.
<h3>פענח</h3>
צָפְנַת <b>פַּעְנֵחַ</b> <small>(בראשית מא, מה)</small>, <b>שם תאר</b> בפלס <b>פַּרְשֵׁז</b>, ופירוש <b>צָפְנַת פַּעְנֵחַ</b> הצפונות מגלה. ואמרו שהוא פעל עבר מן הדגוש והנכון בו פענח בחירק ה<b>פ"א</b>. ואמר הפייטין ממנו כל הבנין כמו שאמר הפייט המפענח צפונוה סתומות. ויש אומרים כי <b>צָפְנַת פַּעְנֵחַ</b> לשון מצרי הוא.
<h3>פרדס</h3>
<b>פַּרְדֵּס</b> רִמּוֹנִים <small>(שיר השירים ד, יג)</small>, שֹׁמֵר <b>הַפַּרְדֵּס</b> <small>(נחמיה ב, ח)</small>, גַּנּוֹת<b> וּפַרְדֵּסִים</b> <small>(קהלת ב, ה)</small>, הוא גן עצי המאכל.
<h3>פרור</h3>
אֶל לִשְׁכַּת נְתַן מֶלֶךְ הַסָּרִיס אֲשֶׁר <b>בַּפַּרְוָרִים</b> <small>(מלכים ב' כג, יא)</small>, פירוש השבית את הסוסים אשר נתנו מלכי יהודה לעבודת השמש ונתנו אותם בלשכת נתן מלך שהיה ממונה ופקיד במגרשי העריכם וחצריהם. וכן בדברי רבותינו ז"ל יקראו מגרשי הערים כן <small>(כתובות נד ע"א)</small> בבל וכל פרורהא נהוג כרב, נהרדעא וכל פרורהא נהוג כשמואל. ועוד אמרו <small>(גיטין ח ע"ב)</small> הקונה שדה בסוריא כקונה בפרורי ירושלם ותרגום ירושלמי יִרְעֲשׁוּ מִגְרֹשׁוֹת <small>(יחזקאל כז, כח)</small> <b>יְזוּעוּן פַּרְוְרַיָא</b>. וכן תרגם יִרְעֲשׁוּ הָאִיִּים <small>(יחזקאל כו, טו)</small> <b>יְזוּעוּן פַּרְוְרַיָא</b>.
<h3>פרבר</h3>
<b>לַפַּרְבָּר</b> לַמַּעֲרָב אַרְבָּעָה <small>(דברי הימים א' כו, יח)</small>, שם הבית נקרא כן. וכן זכרוהו רבותינו ז"ל באמרם <small>(תמיד כו ע"א. זבחים נה ע"ב)</small> היאך דאפרבר חד הוא ואחרינא בצותא הוא דאזיל ויתיב גביה משום דקאי אבראי. ואמר <small>(שם)</small> מאי לפרבר? אמר רבה בר שילה כמאן דאמר כלפי בר.
<h3>פרעשׁ</h3>
אַחֲרֵי <b>פַּרְעֹשׁ</b> אֶחָד <small>(שמואל א' כד, טו)</small>, ידוע. ולגריעותו ולחולשתו כנגד המלך כנה עצמו ככלב ופרעוש. ויונתן תרגום <b>בָּתַר חֲלַשׁ חָד בָּתַר הֶדְיוֹט חָד</b>. ותרגם לְבַקֵּשׁ אֶת <b>פַּרְעֹשׁ</b> אֶחָד <small>(שמואל א' כו, כ)</small>, <b>יַת חֲלָשׁ חַד</b>. ועוד הוא שם אדם <small>(עזרא ב, ג)</small>.
<h3>פרשׁד</h3>
וַיֵּצֵא <b>הַפַּרְשְׁדֹנָה</b> <small>(שופטים ג, כב)</small>, יש לפרש בו שהוא שם מקום כך וה<b>נו"ן</b> וה<b>ה"א</b> נוספים כמו <b>נו"ן</b> ו<b>ה"א</b> <b>הַמִּסְדְּרוֹנָה</b> <small>(שופטים ג, כג)</small>. או שניהם יש בדתם ה<b>נו"ן</b> וה<b>ה"א</b> לתאר בלשון נקבה כמו באחרונה, בראשונה, ואף על פי שהיה משפטם מלרע אם ה<b>ה"א</b> לשון נקבה. ודעת התרגום בו שהוא פרש וה<b>דל"ת</b> נוסף, כלומר אחר שתקע החרב בבטנו יצא הפרש מבטנו. וכן תרגם אותו<b> וּנְפַק אוּכְלֵיהּ שְׁפִיךְ</b>. ודומה כי דעתו היתה שהמלה מורכבת מן פרש ומן שדונה שהוא לשון שפיכה כתרגומו.
<h3>פרשׁז</h3>
<b>פַּרְשֵׁז</b> עָלָיו עֲנָנוֹ <small>(איוב כו, ט)</small>, אמרו שהוא כמו פרש ב<b>שֹי"ן</b> וה<b>זי"ן</b> נוסף. ויש אומרים שהוא מורכבת משלש מלות <b>פָּרַשׁ שַׁדַּי זִיו</b>.
<h3>פרתם</h3>
<b>הַפַּרְתְּמִים</b> <small>(אסתר א, ג)</small>, הם השרים הגדולים המיוחסים. ואדני אבי ז"ל כותב כי ה<b>מ"ם</b> נוספת כ<b>מ"ם</b> <b>פִּתְאֹם, שִׁלְשֹׁם</b>, והם הפחוות של עבר נהר <b>פְּרָת</b>.
<h3>פתגל</h3>
וְתַחַת <b>פְּתִיגִיל</b> מַחֲגֹרֶת שָׂק <small>(ישעיה ג, כד)</small>, לבוש שלובשין אותו לכבוד ולתפארת. ואמרו שהוא הנקרא אלגילאלה [<b>אלגלאלא</b>]. ורש"י פירש החגור שחוגרות הנשים שקורין <b>יציל"א</b>.
<h3>פתגם</h3>
<b>פִּתְגָם</b> הַמֶּלֶךְ <small>(אסתר א, כ)</small>, והוא קמץ בסמיכות. תרגום <b>דבר פִּתְגָם</b>.
<b>ואשר הוא בן חמש אותיות</b>
<h3>פתשׁגן</h3>
<b>פַּתְשֶׁגֶן</b> הַכְּתָב <small>(אסתר ג, יד)</small>. וב<b>רי"ש</b> וזרת <b>פַּרְשֶׁגֶן</b> הַנִּשְׁתְּוָן <small>(עזרא ז, יא)</small>, טופס כתב. ותרגום אֶת <b>מִשְׁנֵה</b> הַתּוֹרָה <small>(דברים יז, יח)</small> <b>יָת פַּתְשֶׁגֶן אוֹרַיְתָא</b> ב<b>תי"ו</b>. ותרגום וַיִּכְתָּב שָׁם עַל הָאֲבָנִים אֵת מִשְׁנֵה תּוֹרַת מֹשֶׁה <small>(יהושע ח, לב)</small> <b> יַת פַּתְשֶׁגֶן אוֹרַיְתָא דְמשֶׁה</b> ב<b>רי"ש</b>. וכן בארמית <b>פַּרְשֶׁגֶן</b> אִגַּרְתָּא <small>(עזרא ד, יא)</small>, ב<b>רי"ש</b> ושניהם ענין אחד. ולפי דעתי כי אינם לשון עברית כי אם לשון ארמית, כי לא נמצאו כי אם בספרי הגולה, וכן <b>פִּתְגָּם</b> וכן <b>נִשְׁתְּוָן</b>.
נשלמה אות ה<b>פ"א</b>
<h2><span style="color:Gray;">אות הצ'</span></h2>
<h3>צאל</h3>
יְסֻכֻּהוּ <b>צֶאֱלִים</b> צִלְלוֹ <small>(איוב מ, כב)</small>, תַּחַת <b>צֶאֱלִים</b> יִשְׁכָּב <small>(איוב מ, כא)</small>, הם עצים או צמחים גדלים על המים ועל הבצה. ופירש <b>יְסֻכֻּהוּ צֶאֱלִים צִלְלוֹ</b> הוא כפל ענין, כי כך פירוש יסכוהו צאלים והצאלים הם צללו. והפסוקים ההם יתפרשו בדרך תימה, כי מרוב גדלו לא ישכב תחת צאלים ויין צאלים בעולם שיסכוהו.
<h3>צב</h3>
שֵׁשׁ עֶגְלֹת <b>צָב</b> <small>(במדבר ז, ג)</small>, <b>וּבַצַּבִּים</b> וּבַפְּרָדִים <small>(ישעיה סו, כ)</small>, כלים מחוברים שנושאים בהם בני אדם על גב הבהמה. וכן דעת המתרגם בהם שהם עגלות מכוסות שאמר <b>שִׁית עֶגְלָן כַּד מְחַפְיַן</b>. ועגלות סמוך עגלות של מכסה. ותרגום ירושלמי <b>שִׁית עֶגְלָן מְזַוְוגָן</b>, כלומר שכל עגלה היו לה זוג בקר המושכין אותה, ויתכן לפרש שהם מיני בהמה. הַחֹלֶד וְהָעַכְבָּר<b> וְהַצָּב</b> <small>(ויקרא יא, כט)</small>, הוא הנקרא <b>גריישנ"ט</b> בלע"ז.
<h3>צבא</h3>
אֲשֶׁר <b>צָבְאוּ</b> עַל יְרוּשָׁלָם <small>(זכריה יד, יב)</small>, <b>וַיִּצְבְּאוּ</b> עַל מִדְיָן <small>(במדבר לא, ז)</small>, <b>הַצֹּבְאִים</b> עַל אֲרִיאֵל <small>(ישעיה כט, ז)</small> <b>לִצְבֹּא</b> עַל הַר צִיּוֹן <small>(ישעיה לא, ד)</small>. <b>לִצְבֹא צָבָא</b> <small>(במדבר ד, כג)</small>, תוספת ביאור כי די לו במלת <b>לִצְבֹא</b>. וכן מְקַרְקַר קִר <small>(ישעיה כב, ה)</small> וַתַּשְׁרֵשׁ שָׁרָשֶׁיהָ <small>(תהלים פ, י)</small>. ובנח ה<b>אל"ף</b> ונפילתה מן המכתב וְכָל <b>צֹבֶיהָ</b> וּמְצֹדָתָהּ <small>(ישעיה כט, ז)</small>. <b>והשם</b> כָּל יֹצֵא <b>צָבָא</b> <small>(במדבר א, ג)</small>. וְחָנִיתִי לְבֵיתִי <b>מִצָּבָה</b> <small>(זכריה ט, ח)</small> נכתב ב<b>ה"א</b>. רַבֶּה <b>צְבָאֲךָ</b> <small>(שופטים ט, כט)</small>. כִּי נִתֵּן <b>לִצְבָאֲךָ</b> <small>(שופטים ח, ו)</small>, <b>וּצְבָאוֹ</b> וּפְקֻדָיו <small>(במדבר ב, ו)</small>, והקבוץ בָּרֲכוּ י"י כָּל <b>צְבָאָיו</b> <small>(תהלים קג, כא)</small>. ובלשון נקבות עַל <b>צִבְאֹתָם</b> <small>(שמות ו, כו)</small>. י"י <b>צְבָאוֹת</b> <small>(שמואל א' א, יא)</small>, אֱלֹהֵי <b>הַצְּבָאוֹת</b> <small>(הושע יב, ו)</small>, כלומר אתן החיילות חיילות מעלה וחיילות מטה. והטעם כי אף על פי שהכח והאומץ עם החיילות בהסכמתם בלב אחד והתאספם יחד אף על פי כן הוא אדון ומושל על כולם ולא יצליחו בכחם כי אם בכחו וברצונו. <b>והפעל הכבד</b> [הִפְעִיל] <b>הַמַּצְבִּא</b> אֶת עַם הָאָרֶץ <small>(ירמיה נב, כה)</small>, כולם ענין אסיפת החיל. וכן בְּמַרְאֹת <b>הַצֹּבְאֹת</b> אֲשֶׁר <b>צָבְאוּ</b> פֶּתַח אֹהֶל מוֹעֵד <small>(שמות לח, ח)</small>, שהיו בנות ישראל מתאספות פתח אהל מועד ומביאות בידיהן אפילו המראות שלהן לנדבת המשכן. וענין אחר הֲלֹא <b>צָבָא</b> לֶאֱנוֹשׁ עֲלֵ [עֲלֵי] אָרֶץ <small>(איוב ז, א)</small>, כָּל יְמֵי <b>צְבָאִי</b> אֲיַחֵל <small>(איוב יד, יד)</small>, כִּי מָלְאָה <b>צְבָאָהּ</b> <small>(ישעיה מ, ב)</small>, וֶאֱמֶת הַדָּבָר <b>וְצָבָא</b> גָדוֹל <small>(דניאל י, א)</small>, <b>וְצָבָא</b> תִּנָּתֵן עַל הַתָּמִיד בְּפָשַׁע <small>(דניאל ח, יב)</small>, ענין הכל קץ וזמן ויש מפרשים <b>וְצָבָא גָדוֹל</b> חפץ, מן הארמית דִּי הֲוָא <b>צָבֵא</b> הֲוָה קָטֵל <small>(דניאל ה, יט)</small>. והחכם רבי אברהם אבן עזרא פירשו מן הענין הראשון כלומר <b>וְצָבָא גָדוֹל</b> נראה לו לדניאל במראות הלילה.
<h3>צבה</h3>
<b>וְצָבְתָה</b> בִטְנָהּ <small>(במדבר ה, כז)</small>. <b>והתאר</b> לנקבה וְאֶת בִּטְנֵךְ <b>צָבָה</b> <small>(במדבר ה, כא)</small>. <b>והפעל הכבד</b> [הִפְעִיל] <b>לַצְבּוֹת</b> בֶּטֶן <small>(במדבר ה, כב)</small>, כי משפטו <b>לְהַצְבּוֹת</b> כמו לַנְחֹתָם <small>(שמות יג, כא)</small> [משפטו להנחותם]. ומן השרש הזה אַיָּל<b> וּצְבִי</b> <small>(דברים יד, ה)</small>, תָּאֳמֵי <b>צְבִיָּה</b> <small>(שיר השירים ז, ד)</small>. והקבוץ לרבים כְּאַחַד<b> הַצְּבָיִם</b> <small>(שמואל ב' ב, יח)</small>. ונגרעה ממנו <b>יו"ד</b> הרבים. ונכתב ב<b>אל"ף</b> וב<b>יו"ד</b>, ה<b>אל"ף</b> נחה וה<b>יו"ד</b> נעה <b>וְכִצְבָאיִם</b> עַל הֶהָרִים לְמַהֵר <small>(דברי הימים א' יב, ח)</small>, ו<b>יו"ד</b> הרבים נגרעה. ולרבות הומרה בהם ה<b>יו"ד</b> ב<b>אל"ף</b> <b>בִּצְבָאוֹת</b> אוֹ בְּאַיְלוֹת הַשָּׂדֶה <small>(שיר השירים ב, ז)</small>. והיא חיה ידועה. נַחֲלַת <b>צְבִי</b> <small>(ירמיה ג, יט)</small>, <b>צְבִי</b> הִיא לְכָל הָאֲרָצוֹת <small>(יחזקאל כ, ו)</small>, וְנָתַתִּי <b>צְבִי</b> בְּאֶרֶץ חַיִּים <small>(יחזקאל כו, כ)</small>, <b>צְבִי</b> לַצַּדִּיק <small>(ישעיה כד, טז)</small>, לַעֲטֶרֶת <b>צְבִי</b> <small>(ישעיה כח, ה)</small>,<b> צְבִי</b> תִפְאַרְתּוֹ <small>(ישעיה כח, א)</small>,<b> צְבִי</b> אֶרֶץ בֵּית הַיְשִׁימֹת <small>(יחזקאל כה, ט)</small>,<b> וּצְבִי</b> עֶדְיוֹ <small>(יחזקאל ז, כ)</small>, <b>הַצְּבִי</b> יִשְׂרָאֵל <small>(שמואל ב' א, יט)</small>, לְחַלֵּל גְּאוֹן כָּל <b>צְבִי</b> <small>(ישעיה כג, ט)</small>, <b>לִצְבִי</b> וּלְכָבוֹד <small>(ישעיה ד, ב)</small>, ענינם החפץ והרצון. ובלשון ארמית דִּי הֲוָא <b>צָבֵא</b> הֲוָה קָטֵל <small>(דניאל ה, יט)</small>. ובקבוץ הרבות הומרה ה<b>יו"ד</b> ב<b>אל"ף</b> נַחֲלַת צְבִי <b>צִבְאוֹת</b> גּוֹיִם <small>(ירמיה ג, יט)</small>, ואפשר שיהיה צבאות גוים מן <b>צָבָא</b>. ומזה נקראת ארץ ישראל צבי אֶל הַנֶּגֶב וְאֶל הַמִּזְרָח וְאֶל <b>הַצֶּבִי</b> <small>(דניאל ח, ט)</small>, וְיַעֲמֹד בְּאֶרֶץ <b>הַצְּבִי</b> <small>(דניאל יא, יז)</small>, בֵּין יַמִּים לְהַר <b>צְבִי</b> קֹדֶשׁ <small>(דניאל יא, מה)</small>, לפי שהי ארץ חפץ. ויש מפרשים אותם כולם לשון הדר ופאר. ודעת רבותינו ז"ל <small>(כתובות קיב ע"א)</small> כי לפיכך נקראת ארץ ישראל צבי מה צבי קל ברגליו מכל החיות אף ארץ ישראל קלה לבשל פירותיה מכל הארצות.
<h3>צבט</h3>
<b>וַיִּצְבָּט</b> לָהּ קָלִי <small>(רות ב, יד)</small>, ענינו לפי מקומו ענין נתינה והושטה. וכן במשנה <small>(חגיגה פרק שלישי משנה א. דף כ ע"ב)</small> אחורים ותוך ובית הצביטה. ואמרו בגמרא <small>(חגיגה פרק שלישי משנה א. דף כב ע"ב)</small> מאי בית הצביטה?... מקום שצובטין אותו וכן הוא אומר <b>וַיִּצְבָּט לָהּ קָלִי</b>. ואדוני אבי ז"ל הביא לו ראיה מן הערב <b>צב"ט</b> בנקודה על ה<b>צד"י</b>.
<h3>צבע</h3>
הַעַיִט <b>צָבוּעַ</b> נַחֲלָתִי לִי <small>(ירמיה יב, ט)</small>, לפי שהוא גוונין גוונין קראו לו כן כאילו הוא צבוע. ואומרים כי הוא עוף אחד שהוא צבוע וכל העופות נאספים אליו לאוכלו ששונאים אותו. ויש מפרשים עוף צבוע מגולל בדם ששאר עופות נאספים אליו. וכתבתי פירושו בשרש <b>עיט</b>. <b>צֶבַע</b> רִקְמָתַיִם <small>(שופטים ה, לא)</small>, בסגול ה<b>צד"י</b>. שְׁלַל <b>צְבָעִים</b> <small>(שופטים ה, ל)</small>. ענין הצביעה ידוע בדברי רבותינו ז"ל <small>(בבא קמא פרק תשיעי, משנה ד, דף ק ע"ב)</small> הנותן צמר לצבע לצבוע לו אדום וצבעו שחור. הַנִּשְׁקָף עַל גֵּי <b>הַצְּבֹעִים</b> הַמִּדְבָּרָה <small>(שמואל א' יג, יח)</small>. צבוע היא חיה הנזכרת בדברי רבותינו ז"ל <small>(בבא קמא טז ע"א)</small>, רבי מאיר אומר אף הצבוע. ואמרו צבוע זה אפא. ופירוש אפא אפעה, כי כן מנהגם להסתיר אותיות הגרון. וכן תרגם יונתן <b>עַל גֵּי הַצְּבֹעִים לְחֵילַת אַפְעַיָא</b>. ובבראשית רבה <small>(פרשה ז, דף ט ע"א)</small> הצבוע הזה מטפה של לובן חיה ויש לו שלש מאות ושישים וחמשה מינין צבעונין כמנין ימות החמה. ומן השרש הזה <b>אֶצְבַּע</b> אֱלֹהִים הִוא <small>(שמות ח, טו)</small>, <b>אֶצְבָּעוֹ</b> הַיְמָנִית <small>(ויקרא יד, טז)</small>, וה<b>אל"ף</b> נוספת, כי כן מצאנוהו במשנה שנשתמשו בו בפעל הכבד ואם היו שניהם שוים הממונה אומר להם הצביעו <small>(יומא פרק שני משנה א, דף כב ע"א)</small> ופירשו בגמרא <small>(יומא פרק שני משנה א, דף כב ע"ב)</small> תנא הוציאו אצבעותיכם למנין.
<h3>צבר</h3>
אִם <b>יִצְבֹּר</b> כֶּעָפָר כָּסֶף <small>(איוב כז, טו)</small>, <b>וַיִּצְבְּרוּ</b> אֹתָם חֳמָרִם חֳמָרִם <small>(שמות ח, י)</small>, <b>וְיִצְבְּרוּ</b> בָר <small>(בראשית מא, לה)</small>. <b>וַיִּצְבֹּר</b> עָפָר וַיִּלְכְּדָהּ <small>(חבקוק א, י)</small>, פירוש שפיכת הסוללה, כמו שפירשנו בשרש <b>סָלַל</b>. או פירושו ויצבור <b>עַם</b> כעפר וילכדה. <b>והשם</b> צבור שִׂימוּ אֹתָם שְׁנֵי <b>צִבֻּרִים</b> <small>(מלכים ב' י, ח)</small>, ענינם ענין הקבוץ.
<h3>צבת</h3>
שֹׁל תָּשֹׁלּוּ לָהּ מִן <b>הַצְּבָתִים</b> <small>(רות ב, טז)</small>, מן האגודות. ותרגום מַלְקָחֶיהָ <small>(במדבר ד, ט)</small> <b>צִבְתָהָא</b>. וכן בדברי רבותינו ז"ל <small>(אבות פרק חמישי משנה ו)</small> אף הצבת, לפי שהמלקחים לוקחים הדבר ואוגדין אותו נקראו כן.
<h3>צדד</h3>
עַל <b>צַד</b> תִּנָּשֵׂאוּ <small>(ישעיה סו, יב)</small>, <b>מִצַּד</b> שָׁאוּל <small>(שמואל א' כ, כה)</small>, יֹצְאִים <b>מִצִּדֶּיהָ</b> <small>(שמות כה, לב)</small>, עַל <b>צִדֵּי</b> הַמִּשְׁכָּן <small>(שמות כו, יג)</small>. וְלִצְנִינִם <b>בְּצִדֵּיכֶם</b> <small>(במדבר לג, נה)</small>. וְהָיוּ לָכֶם <b>לְצִדִּים</b> <small>(שופטים ב, ג)</small>, מקרא קצר הוא ופירושו לצנינים לצדים. ורבי יונה כתב כי הדגש תמורת הנח כמו וּפְטוּרֵי צִצִּים <small>(מלכים א' ו' יח: כט)</small>, והוא מן <b>צַיִד</b> ופירושו יהיו לכם למצודות תפלו בהם. <b>צִדָּה</b> אוֹרֶה <small>(שמואל א' כ, כ)</small>, ה<b>ה"א</b> רפה ומשפטה להיות מפיק. וכבר זכרנו הדומים לו בחלק הדקדוק ענינם ידוע. והדגש בהם בהתחברם [עם הכינוים] לחסרון אות הכפל, כי כן מצאנוהו כפול בדברי רבותינו ז"ל <small>(חולין פ"א משנה ד, דף יט ע"ב)</small> השוחט מן הצדדין שחיטתו כשרה. המולק מן הצדדין מליקתו פסולה וזולתם רבים.
<h3>צדה</h3>
וַאֲשֶׁר לֹא <b>צָדָה</b> <small>(שמות כא יג)</small>, וְאַתָּה <b>צֹדֶה</b> אֶת נַפְשִׁי לְקַחְתָּהּ <small>(שמואל א' כד, יא)</small>. <b>והשם</b> אוֹ הִשְׁלִיךְ עָלָיו כָּל כְּלִי בְּלֹא <b>צְדִיָּה</b> <small>(במדבר לה, כב)</small>. כולם ענין כונה. וענין אחר <b>בנין</b> <b>נפעל נִצְדּוּ</b> עָרֵיהֶם <small>(צפניה ג, ו)</small>, פירוש נשמו עריהם כתרגום וַהֲשִׁמּוֹתִי <small>(ויקרא כו, לא)</small> <b>וְאֵצְדֵּי</b>, וכן תרגום תֹהוּ וָבֹהוּ <small>(בראשית א, ב)</small> <b>צָדְיָא וְרֵיקַנִיָא</b>.
<h3>צדק</h3>
<b>צָדְקוּ</b> יַחְדָּו <small>(תהלים יט, י)</small>, <b>צָדְקָה</b> מִמֶּנִּי <small>(בראשית לח, כו)</small>, יִתְּנוּ עֵדֵיהֶם <b>וְיִצְדָּקוּ</b> <small>(ישעיה מג, ט)</small>, לְמַעַן <b>תִּצְדַּק</b> בְּדָבְרֶךָ <small>(תהלים נא, ו)</small>, <b>תִּצְדַּקְנָה</b> מִמֵּךְ <small>(יחזקאל טז, נב)</small>, כִּי לֹא <b>יִצְדַּק</b> לְפָנֶיךָ כָל חָי <small>(תהלים קמג, ב)</small>. <b>והתאר</b> י"י <b>הַצַּדִּיק</b> <small>(שמות ט, כז)</small>, וִיסַלֵּף דִּבְרֵי <b>צַדִּיקִים</b> <small>(שמות כג, ח)</small>, אנשים בעלי טענות ותמהו וַאֲנָשִׁים <b>צַדִּיקִם</b> הֵמָּה יִשְׁפְּטוּ אוֹתְהֶם <small>(יחזקאל כג, מה)</small>, חֻקִּים וּמִשְׁפָּטִים <b>צַדִּיקִם</b> <small>(דברים ד, ח)</small>. וְאִם שְׁבִי <b>צַדִּיק</b> יִמָּלֵט <small>(ישעיה מט, כד)</small>, פירוש הצדיק בשביו זה ימלט, כלומר כי בצדק לקחו. וזה מאמר האומות שאומרים שהם גבורים וצדיקים בשבי ישראל ששבו אותם ואיך ימלטו מידם? ענה הקדוש ברוך הוא גַּם שְׁבִי גִבּוֹר יֻקָּח <small>(ישעיה מט, כה)</small>, אף על פי שאתם גבורים אני אקח השבי מידכם, ומה שאמרתם<b> וְאִם שְׁבִי צַדִּיק יִמָּלֵט</b> אינו שבי צדיק אלא מלקוח עריץ וימלט מידכם שאין לכם בו דין. וּמִלְּפָנִים וְנֹאמַר <b>צַדִּיק</b> <small>(ישעיה מא, כו)</small>, פירוש אם הגיד מלפנים העתידות נאמר בבאם כי הוא צדיק ונאמן בדבריו. וְהִכְרַתִּי מִמֵּךְ<b> צַדִּיק</b> וְרָשָׁע <small>(יחזקאל כא, ח)</small>, תרגום יונתן<b> וְאַגְלֵי מִנִיךְ זַכָּאָךְ בְּדִיל לְשֵׁיצָאָה חַיָבָךְ</b>. <b>והשם</b> <b>צֶדֶק צֶדֶק</b> <small>(דברים טז, כ)</small>, בשש נקודות. אָמַרְתָּ <b>צִדְקִי</b> מֵאֵל <small>(איוב לה, ב)</small>. ובלשון נקבה וַיַּחְשְׁבֶהָ לּוֹ <b>צְדָקָה</b> <small>(בראשית טו, ו)</small>, וְעָנְתָה בִּי <b>צִדְקָתִי</b> <small>(בראשית ל, לג)</small>.<b> והנפעל וְנִצְדַּק</b> קֹדֶשׁ <small>(דניאל ח, יד)</small>. <b>וההתפעל</b> מַה נְּדַבֵּר וּמַה <b>נִּצְטַדָּק</b> <small>(בראשית מד, טז)</small>, כלומר מה נוכל לטעון שנהיה צדיקים. <b>והפעל הכבד</b> [הִפְעִיל] <b>וְהִצְדִּיקוּ</b> אֶת הַצַּדִּיק <small>(דברים כה, א)</small>, כָל אִישׁ אֲשֶׁר יִהְיֶה לּוֹ רִיב וּמִשְׁפָּט <b>וְהִצְדַּקְתִּיו</b> <small>(שמואל ב' טו, ד)</small>, אמר והצדקתיו על הצועק, כי בודאי האחד יצדיק והאחד ירשיע, אבל על הצועק אמר והוא אשר לו ריב ומשפט. כִּי לֹא <b>אַצְדִּיק</b> רָשָׁע <small>(שמות כג, ז)</small>, עָנִי וָרָשׁ <b>הַצְדִּיקוּ</b> <small>(תהלים פב, ג)</small>, <b>וּמַצְדִּיקֵי</b> הָרַבִּים <small>(דניאל יב, ג)</small>. <b>וכבד אחר</b> [פִּעֵל] <b>צִדְּקָה</b> נַפְשָׁהּ מְשֻׁבָה יִשְׂרָאֵל <small>(ירמיה ג, יא)</small>, <b>וַתְּצַדְּקִי</b> אֶת אֲחוֹתַךְ [אֲחוֹתַיִךְ] <small>(יחזקאל טז, נא)</small>, דַּבֵּר כִּי חָפַצְתִּי <b>צַדְּקֶךָּ</b> <small>(איוב לג, לב)</small>, <b>בְּצַדֶּקְתֵּךְ</b> אַחְיוֹתֵךְ <small>(יחזקאל טז, נב)</small>, ה<b>תי"ו</b> נוספת כמשפט שנוספת <b>ה"א</b> על המקור כמו לְאַהֲבָה אֶת י"י אֱלֹהֶיךָ <small>(דברים ל, כ)</small>.
<h3>צהב</h3>
וּבוֹ שֵׂעָר <b>צָהֹב</b> <small>(ויקרא יג, ל)</small>. <b>והפעל מהנוסף</b> [הִפְעִיל] וּכְלֵי נְחשֶׁת <b>מֻצְהָב</b> טוֹבָה שְׁנַיִם חֲמוּדֹת כַּזָּהָב <small>(עזרא ח, כז)</small>, גוון קרוב לגוון הזהב. וכן אמרו רבותינו ז"ל <small>(חולין כב ע"ב)</small>, תחלת הצהוב בזה ובזה פסול, והוא כי נוצת בן היונה אחר שהשליך השער הראשון והוא מוצהב דומה גוונו לגוון הזהב. וכן אמרו <small>(מדות פ"ב משנה דף לה ע"א)</small> מפני שנחשתן מצהב. ועוד אמרו <small>(חולין ו ע"ב)</small>. צהבו פניו של רבי, כלומר האירו פניו.
<h3>צהל</h3>
בִּגְאוֹן י"י <b>צָהֲלוּ</b> <small>(ישעיה כד, יג)</small>, אִישׁ אֶל אֵשֶׁת רֵעֵהוּ <b>יִצְהָלוּ</b> <small>(ירמיה ה, ח)</small>, וְתִצְהֲליּ [<b>וְתִצְהֲלוּ</b>] כָּאֲבִּרִים <small>(ירמיה נ, יא)</small>, <b>צַהֲלִי</b> וָרֹנִּי <small>(ישעיה יב, ו)</small> וְהָעִיר שׁוּשָׁן <b>צָהֲלָה</b> וְשָׂמֵחָה <small>(אסתר ח, טו)</small>. <b>והיוצא</b> <b>צַהֲלִי</b> קוֹלֵךְ <small>(ישעיה י, ל)</small>. <b>והשם</b> <b>מִצְהֲלוֹת</b> אַבִּירָיו <small>(ירמיה ח, טז)</small>, נִאֻפַיִךְ <b>וּמִצְהֲלוֹתַיִךְ</b> <small>(ירמיה יג, כז)</small>, כולם ענין עליזות. <b>לְהַצְהִיל</b> פָּנִים מִשָּׁמֶן <small>(תהלים קד, טו)</small>, ענינו הזכות והאורה מן השמחה.
<h3>צהר</h3>
כִּי אִתִּי יֹאכְלוּ הָאֲנָשִׁים <b>בַּצָּהֳרָיִם</b> <small>(בראשית מג, טז)</small>, עֶרֶב וָבֹקֶר <b>וְצָהֳרַיִם</b> <small>(תהלים נה, יח)</small>, <b>וּמִצָּהֳרַיִם</b> יָקוּם חָלֶד <small>(איוב יא, יז)</small>, ידוע. והוא העת שאור היום חזק. ונקרא בלשון שנים לפי שהיום נחלק מאורו לשנים מהבקר ועד חצי היום הולך ואור, ומחצי היום ולמעלה הולך וערב, והצהרים היא העת שהאור חזק בו בשני הצדדין. <b>צֹהַר</b> תַּעֲשֶׂה לַתֵּבָה <small>(בראשית ו, טז)</small>, חלון שממנו יכנס האורה. דָּגָן תִּירוֹשׁ <b>וְיִצְהָר</b> <small>(דברים כח, נא)</small>, אֶרֶץ זֵית <b>יִצְהָר</b> וּדְבַשׁ <small>(מלכים ב, יח, לב)</small>, נקרא השמן כן בעת חידושו אחר הדריכה. ונקרא השמן בלשון מאור לרוב זכותו כמו שנקרא גם כן במקום אחר זהב. <b>והפעל הכבד</b> <b>ממנו</b> [הִפְעִיל] בֵּין שׁוּרֹתָם <b>יַצְהִירוּ</b> <small>(איוב כד, יא)</small>, רצה לומר ידרכו הזתים ויעשו השמן. שְׁנֵי בְנֵי <b>הַיִּצְהָר</b> <small>(זכריה ד, יד)</small>, הם זרובבל בן שאלתיאל ויהושע בן יהוצדק שנמשחו בשמן המשחה זה למלוכה וזה לכהונה.
<h3>צוא</h3>
קִיא <b>צֹאָה</b> בְּלִי מָקוֹם <small>(ישעיה כח, ח)</small>, <b>צֹאַת</b> בְּנוֹת צִיּוֹן <small>(ישעיה ד, ד)</small>, <b>וּמִצֹּאָתוֹ</b> לֹא רֻחָץ <small>(משלי ל, יב)</small>, הַבְּגָדִים <b>הַצֹּאִים</b> <small>(זכריה ג, ד)</small>, ענין טינוף ולכלוך. וכבר כתבנום בשרש <b>צא</b> עם וְכִסִּיתָ אֶת <b>צֵאָתֶךָ</b> <small>(דברים כג, יד)</small>.
<h3>צוד</h3>
<b>צוֹד צָדוּנִי</b> כַּצִּפּוֹר <small>(איכה ג, נב)</small>, אֲשֶׁר <b>יָצוּד</b> צֵיד חַיָּה <small>(ויקרא יז, יג)</small>, <b>צָדוּ</b> צְעָדֵינוּ <small>(איכה ד, יח)</small>. <b>והשם</b> הוּא הָיָה גִּבֹּר <b>צַיִד</b> <small>(בראשית י, ט)</small>. ומשקל אחר <b>וּמְצוּדוֹ</b> עָלַי הִקִּיף <small>(איוב יט, ו)</small>. וב<b>ה"א</b> הנקבה וְלֹא יִהְיוּ עוֹד בְּיֶדְכֶן <b>לִמְצוּדָה</b> <small>(יחזקאל יג, כא)</small>, והיא הרשת שצדין בה. וְנִתְפַּשׂ <b>בִּמְצוּדָתִי</b> <small>(יחזקאל יב, יג)</small>. ובחלם כַּדָּגִים שֶׁנֶּאֱחָזִים <b>בִּמְצוֹדָה</b> רָעָה <small>(קהלת ט, יב)</small>. ובלא <b>ה"א</b> הנקבה בחלם, <b>מְצוֹדִים</b> וַחֲרָמִים <small>(קהלת ז, כו)</small>. אבל וּבָנָה עָלֶיהָ <b>מְצוֹדִים</b> גְּדֹלִים <small>(קהלת ט, יד)</small>, הוא משרש <b>מָצַד</b> ושם בארנוהו. ומשקל אחר יְבִאֻהוּ <b>בַּמְּצָדוֹת</b> <small>(יחזקאל יט, ט)</small>. ונכון הוא להיות מזה הענין והשרש וְהָיוּ לָכֶם <b>לְצִדִּים</b> <small>(שופטים ב, ג)</small>, והדגש תמורת האות הרפה שהיא <b>עי"ן</b> הפעל כמו וּפְטוּרֵי צִצִּים <small>(מלכים א' ו' יח: כט)</small> שהוא מן וַיָּצֶץ צִיץ <small>(במדבר יז, כג)</small>.<b> והתאר</b> אֶשְׁלַח לְרַבִּים<b> צַיָּדִים</b> וְצָדוּם <small>(ירמיה טז, טז)</small>. והמרובע <b>לְצוֹדֵד</b> נְפָשׁוֹת <small>(יחזקאל יג, יח)</small>,<b> מְצֹדְדוֹת</b> אֶת נְפָשִׁים <small>(יחזקאל יג, כ)</small>, הַנְּפָשׁוֹת <b>תְּצוֹדֵדְנָה</b> לְעַמִּי <small>(יחזקאל יג, יח)</small>. וענין אחר בְּיוֹם מִכְרָם <b>צָיִד</b> <small>(נחמיה יג, טו)</small>, וְכֹל לֶחֶם <b>צֵידָם</b> <small>(יהושע ט, ה)</small>, וַיִּקְחוּ הָאֲנָשִׁים <b>מִצֵּידָם</b> <small>(יהושע ט, יד)</small>, <b>צֵידָהּ</b> בָּרֵךְ אֲבָרֵךְ <small>(תהלים קלב, טו)</small>, ה<b>ה"א</b> במפיק. ועם <b>ה"א</b> הנקבה <b>צֵידָה</b> שָׁלַח לָהֶם <small>(תהלים עח, כה)</small>, הָכִינוּ לָכֶם <b>צֵידָה</b> <small>(יהושע א, יא)</small>, וַיִּקְחוּ אֶת <b>צֵדָה</b> הָעָם בְּיָדָם <small>(שופטים ז, ח)</small>. <b>וההתפעל</b> זֶה לַחְמֵנוּ חָם <b>הִצְטַיַּדְנוּ</b> אֹתוֹ מִבָּתֵּינוּ <small>(יהושע ט, יב)</small>, ענין הסיפוק במזון.
<h3>צוה</h3>
וְאֹתִי <b>צִוָּה</b> י"י <small>(דברים ד, יד)</small>, <b>וְצִוִּיתִי</b> אֶת בִּרְכָתִי <small>(ויקרא כה, כא)</small>, כַּאֲשֶׁר <b>צִוַּנִי</b> י"י אֱלֹהָי <small>(דברים ד, ה)</small>, כְּכָל מִצְוָתְךָ אֲשֶׁר <b>צִוִּיתָנִי</b> <small>(דברים כו, יג)</small>, תּוֹרָה <b>צִוָּה</b> לָנוּ מֹשֶׁה <small>(דברים לג, ד)</small>, אֲנִי <b>צִוֵּיתִי</b> לִמְקֻדָּשָׁי <small>(ישעיה יג, ג)</small>, י"י <b>צִוָּה</b> אֶל כְּנַעַן <small>(ישעיה כג, יא)</small>, וְעַל הֶעָבִים <b>אֲצַוֶּה</b> מֵהַמְטִיר עָלָיו מָטָר <small>(ישעיה ה, ו)</small>, <b>וְצַו</b> אֶת יְהוֹשֻׁעַ <small>(דברים ג, כח)</small>, <b>יְצַו</b> י"י אִתְּךָ אֶת הַבְּרָכָה <small>(דברים כח, ח)</small>, <b>וַיְצַו</b> אֶת אֲשֶׁר עַל בֵּיתוֹ <small>(בראשית מד, א)</small>. עַל בָּנַי וְעַל פֹּעַל יָדַי <b>תְּצַוֻּנִי</b> <small>(ישעיה מה, יא)</small>, פירוש תצוו לי הנביאים להגיד לכם על בני.<b> ושלא נזכר פעלו</b> <b>ממנו</b> [פֻּעַל] כִּי כֵן <b>צֻוֵּיתִי</b> <small>(ויקרא ח, לה)</small>. <b>והשם</b> כִּי <b>צַו לָצָו</b> <small>(ישעיה כח, י)</small>. ומשקל אחר שָׁמֹר אֶת כָּל <b>הַמִּצְוָה</b> <small>(דברים כז, א)</small>, כִּי <b>מִצְוַת</b> הַמֶּלֶךְ עֲלֵיהֶם <small>(נחמיה יא, כג)</small>, פירש מצות המלך דריוש היתה לתת ארוחה למשוררים ואמנה על המשוררים <small>(שם)</small> כלומר ארוחה זו קיימת שלא היתה נפסקת מצות הלוים והמשוררים והשוערים, ופירושו מה שמצוה על ישראל לתת להם המעשרות.<b> הַמִּצְוָה</b> וְהַחֻקִּים <small>(ירמיה לב, יא)</small>, שְׁמֹר <b>מִצְוֹתַי</b> וֶחְיֵה <small>(משלי ד, ד)</small>.
<h3>צוח</h3>
מֵרֹאשׁ הָרִים <b>יִצְוָחוּ</b> <small>(ישעיה מב, יא)</small>. <b>צְוָחָה</b> עַל הַיַּיִן <small>(ישעיה כד, יא)</small>, <b>וְצִוְחַת</b> יְרוּשָׁלַם עָלָתָה <small>(ירמיה יד, ב)</small>, <b>וְצִוְחָתֵךְ</b> מָלְאָה הָאָרֶץ <small>(ירמיה מו, יד)</small>. ענינם ענין צעקה על הרעה הבאה על האדם.
<h3>צול</h3>
הָאֹמֵר <b>לַצּוּלָה</b> חֳרָבִי <small>(ישעיה מד, כז)</small>, פירש על בבל שהיא מקום מים. ובתוספת <b>מ"ם</b> וַתַּשְׁלִיכֵנִי <b>מְצוּלָה</b> <small>(יונה ב, ד)</small>, <b>בִּמְצֻלוֹת</b> יָם <small>(מיכה ז, יט)</small>. ובחלם יָרְדוּ <b>בִמְצוֹלֹת</b> כְּמוֹ אָבֶן <small>(שמות טו, ה)</small>, בְּמַחֲשַׁכִּים <b>בִּמְצֹלוֹת</b> <small>(תהלים פח, ז)</small>, וְאֶת רֹדְפֵיהֶם הִשְׁלַכְתָּ <b>בִמְצוֹלֹת</b> <small>(נחמיה ט, יא)</small>. ענינם ענין ריבוי המים ועומקם.
<h3>צום</h3>
לָמָּה <b>צַּמְנוּ</b> וְלֹא רָאִיתָ <small>(ישעיה נח, ג)</small>, <b>וַיָּצֻמוּ</b> שִׁבְעַת יָמִים <small>(שמואל א' לא, יג)</small>, <b>וַיָּצָם</b> דָּוִד צוֹם <small>(שמואל ב' יב, טז)</small>, <b>וְצוּמוּ</b> עָלַי וְאַל תֹּאכְלוּ וְאַל תִּשְׁתּוּ <small>(אסתר ד, טז)</small>. <b>הֲצוֹם צַמְתֻּנִי</b> אָנִי <small>(זכריה ז, ה)</small>, פירש אם צמתם בעבורי, וכי אני צויתי לצום אלא בעונות אבותיכם שחרב הבית ומה התנו לי בצומכם או באכלכם ושתותיכם, על דרך אִם צָדַקְתָּ מַה תִּתֶּן לוֹ <small>(איוב לה, ז)</small>. ורצה לומר אם תעשו משפט, אמת חסד ורחמים לא תצומו, כי יבנה הבית שאתם צמים בעבורו ותשמחו בבניינו ותאכלו ותשתו. <b>והשם</b> <b>וַיִּקְרְאוּ</b> צוֹם <small>(יונה ג, ה)</small>. והקבוץ בלשון נקבות דִּבְרֵי <b>הַצֹּמוֹת</b> <small>(אסתר ט, לא)</small>, ידוע. אבל קִרְאוּ <b>צוֹם</b> וְהֹשִׁיבוּ אֶת נָבוֹת בְּרֹאשׁ הָעָם <small>(מלכים א' כא, ט)</small>, כתב ארוני אבי ז"ל כי אינו לשון תענית כי אם לשון קיבוץ מלשון צומת הגידין מן התלמוד <small>(חולין פ"ד משנה ו. דף עו ע"א)</small>. וכן כל קריאת צום שאינו בענין תשובה, וכן בֵּית י"י בְּיוֹם <b>צוֹם</b> <small>(ירמיה לו, ו)</small>, ביום קבוץ.
<h3>צון</h3>
<b>צֹאן</b> אֹבְדוֹת הָיֻה [הָיוּ] עַמִּי <small>(ירמיה נ, ו)</small>, נכתבה זאת המלה ב<b>אל"ף</b> וקריאתה <b>ו"ו</b>. <b>צֹנֶה</b> וַאֲלָפִים כֻּלָּם <small>(תהלים ח, ח)</small>, בלא <b>אל"ף</b> וה<b>ה"א</b> נוספת. ונהפכה ל<b>אל"ף</b> נראת במלת וּגְדֵרֹת <b>לְצֹנַאֲכֶם</b> <small>(במדבר לב, כד)</small>. הבהמה הדקה הכבשים והעזים יקראו צאן, פעם כולל כולם כמו וְאִם מִן <b>הַצֹּאן</b> קָרְבָּנוֹ <small>(ויקרא ג, ו)</small>, ופעם פורט על אחד מהם וְלוֹ <b>צֹאן</b> שְׁלשֶׁת אֲלָפִים וְאֶלֶף עִזִּים <small>(שמואל א' כה, ב)</small>, רצה לומר הכבשים. וַיֶּחֱמוּ <b>הַצֹּאן</b> <small>(בראשית ל, לט)</small>, רצה לומר הנקבות. וכן הָעֲתֻּדִים הָעֹלִים עַל <b>הַצֹּאן</b> <small>(בראשית לא, י)</small>. ופעם יהיה כלל הבהמה הדקה והבקר <b>צֹאנְכֶם</b> יַעְשֹׂר <small>(שמואל א' ח, יז)</small>, שהרי לא זכר בקר בפרשה. והוא שם כולם לא ימצא בלשון רבים וּשְׁתֵּי <b>צֹאן</b> <small>(ישעיה ז, כא)</small>, <b>וְאַרְבַּע</b> צֹאן <small>(שמות כא, לה)</small>, וּמֵאָה <b>צֹאן</b> <small>(מלכים א' ה, ג)</small>.
<h3>צוף</h3>
<b>צָפוּ</b> מַיִם עַל רֹאשִׁי <small>(איכה ג, נד)</small>, וְהִשְׁקֵיתִי אֶרֶץ <b>צָפָתְךָ</b> מִדָּמְךָ אֶל הֶהָרִים <small>(יחזקאל לב, ו)</small>, כלומר המקומות שצפים המים עליהם עתה אשקה אותם מדמך ויצף דם עליהם עד שיעלה אל ההרים. <b>והכבד</b> [הִפְעִיל] אֲשֶׁר <b>הֵצִיף</b> אֶת מֵי יַם סוּף <small>(דברים יא, ד)</small>. <b>וַיָּצֶף</b> הַבַּרְזֶל <small>(מלכים ב' ו, ו)</small>, פירושו הנביא הציף הברזל. ומן השרש הזה <b>צוּף</b> דְּבַשׁ אִמְרֵי נֹעַם <small>(משלי טז, כד)</small>, וְנֹפֶת <b>צוּפִים</b> <small>(תהלים יט, יא)</small>, הם חלות הדבש <b>ברשק"א</b> בלע"ז.
<h3>צוק</h3>
<b>וַהֲצִיקוֹתִי</b> לַאֲרִיאֵל <small>(ישעיה כט, ב)</small>, <b>הֱצִיקַתְנִי</b> רוּחַ בִּטְנִי <small>(איוב לב, יח)</small>, אֲשֶׁר <b>יָצִיק</b> לְךָ <small>(דברים כח, נג)</small>, וְאַיֵּה חֲמַת <b>הַמֵּצִיק</b> <small>(ישעיה נא, יג)</small>, רַחַב לֹא <b>מוּצָק</b> תַּחְתֶּיהָ <small>(איוב לו, טז)</small>. לַאֲשֶׁר <b>מוּצָק</b> לָהּ <small>(ישעיה ח, כג)</small>, או יהיה מוצק שם, <b>והשם</b> <b>וּבְצוֹק</b> הָעִתִּים <small>(דניאל ט, כה)</small>. ובתוספת <b>מ"ם</b> בְּמָצוֹר <b>וּבְמָצוֹק</b> <small>(דברים כח, נג)</small>. ומשקל אחר בְּאֶרֶץ צָרָה <b>וְצוּקָה</b> <small>(ישעיה ל, ו)</small>. <b>והתאר</b> כָּל אִישׁ <b>מָצוֹק</b> <small>(שמואל א' ב, ב)</small>, ענין צוקה ידוע כענין צרה. ובענין ההתכה הפעל הקל וְצוּר <b>יָצוּק</b> עִמָּדִי <small>(איוב כט, ו)</small>, וְאֶבֶן <b>יָצוּק</b> נְחוּשָׁה <small>(איוב כח, ב)</small>. ונכון הוא להיות מן השרש הזה <b>צָקוּן</b> לַחַשׁ <small>(ישעיה כו, טז)</small>, כלומר שפכו תפלה בעת שמוסרך למו. ויש אומרים שהוא משרש <b>יָצַק</b>, וכבר כתבנוהו שם. ובענין העמדה <b>וַיַּצִּקֻם</b> לִפְנֵי י"י <small>(יהושע ז, כג)</small>, פירושו ויעמידום, והדגש תמורת הנח כמו וילינו עליו. <b>והשם</b> מענין זה <b>מָצוּק</b> מִצָּפוֹן <small>(שמואל א' יד, ה)</small>, פירושו מעמד. <b>מְצֻקֵי</b> אֶרֶץ <small>(שמואל א' ב, ח)</small>, כלומר עמודי ארץ.
<h3>צור</h3>
<b>וְצַרְתָּ</b> עָלֶיהָ <small>(דברים כ, יב)</small>, כִּי <b>תָצוּר</b> אֶל עִיר <small>(דברים כ, יט)</small>, <b>לָצוּר</b> אֶל דָּוִד וְאֶל אֲנָשָׁיו <small>(שמואל א' כג, ח)</small>, אַל <b>תְּצֻרֵם</b> <small>(דברים ב, יט)</small>, אַל <b>תָּצַר</b> אֶת מוֹאָב <small>(דברים ב, ט)</small>,<b> וַיָּצַר</b> עָלֶיהָ <small>(מלכים ב' יז, ה)</small>, וְהִנֵּה <b>צָרִים</b> עָלֶיהָ <small>(מלכים ב' ו, כה)</small>, וְהִנָּם<b> צָרִים</b> אֶת הָעִיר <small>(שופטים ט, לא)</small>, <b>וְצַרְתִּי</b> עָלַיִךְ מֻצָּב <small>(ישעיה כט, ג)</small>. עֲלִי עֵילָם <b>צוּרִי</b> מָדַי <small>(ישעיה כא, ב)</small>, והוא <b>מלרע</b>. <b>נָצוּר</b> עָלֶיהָ לוּחַ אָרֶז <small>(שיר השירים ח, ט)</small>. ויש מפרשים מזה אחור וָקֶדֶם <b>צַרְתָּנִי</b> <small>(תהלים קלט, ה)</small>. <b>והנפעל</b> כְּעִיר <b>נְצוּרָה</b> <small>(ישעיה א, ח)</small>, והשרק מקום חלם. וכן תרגם יונתן <b>כְּקַרְתָּא דְצָיְרִין עֲלָהּ</b>. וכן תרגם וְהַנִּשְׁאָר <b>וְהַנָּצוּר</b> <small>(יחזקאל ו, יב)</small>, <b>וּדְיִשְׁתְּאַר וּדְיֵעוֹל לִכְרַכֵּי צַיְרָא</b>. וכבר כתבנוהו בשרש <b>נָצַר</b>.<b> והכבד</b> [הִפְעִיל] <b>וְהֵצַר</b> לְךָ <small>(דברים כח, נב)</small>, ואפשר להיות מזה אַל <b>תָּצַר</b> אֶת מוֹאָב. <b>והשם</b> וּבָנִיתָ <b>מָצוֹר</b> <small>(דברים כ, כ)</small>, <b>בְּמָצוֹר</b> וּבְמָצוֹק <small>(דברים כח, נג)</small>. ועם הכינוי בשרק עַד כַּלּוֹתְךָ יְמֵי <b>מְצוּרֶךָ</b> <small>(יחזקאל ד, ח)</small>. וכן הקבוץ וַהֲקִימֹתִי עָלַיִךְ <b>מְצֻרֹת</b> <small>(ישעיה כט, ג)</small>. וכן נקראת עיר מבצר <b>מָצוֹר</b> לפי שלא יכבוש אדם אותה בחזקה אם לא במצור שיבנו עליה ויעמדו סביבותיה במצור עד רדתה מרעב ומצמא. וַתִּבֶן צֹר <b>מָצוֹר</b> לָהּ <small>(זכריה ט, ג)</small>, יוֹשֶׁבֶתי [יוֹשֶׁבֶת] <b>בַּמָּצוֹר</b> <small>(ירמיה י, יז)</small>, מִי יֹבִלֵנִי עִיר <b>מָצוֹר</b> <small>(תהלים ס, יא)</small>, וַיִּבֶן עָרִים <b>לְמָצוֹר</b> בִּיהוּדָה <small>(דברי הימים ב' יא, ה)</small>, עָרֵי <b>מָצוֹר</b> חוֹמוֹת דְּלָתַיִם וּבְרִיחַ <small>(שם ב' ח, ה)</small>, וְאֶתְיַצְּבָה עַל <b>מָצוֹר</b> <small>(חבקוק ב, א)</small>. ועם <b>ה"א</b> הנקבה הוא בשרק וַיִּבֶן עָרֵי <b>מְצוּרָה</b> בִּיהוּדָה <small>(דברי הימים ב' יד, ה)</small>, נָצוֹר <b>מְצֻורָה</b> <small>(נחום ב, ב)</small>. וכן הקבוץ לְכֹל עָרֵי <b>הַמְּצֻרוֹת</b> <small>(דברי הימים ב' יא, כג)</small>, וַיִּתֵּן לָהֶם אֲבִיהֶם מַתָּנוֹת רַבּוֹת לְכֶסֶף וּלְזָהָב וּלְמִגְדָּנוֹת עִם עָרֵי <b>מְצֻרוֹת</b> בִּיהוּדָה <small>(שם כא, ג)</small>, וַיְחַזֵּק אֶת <b>הַמְּצֻרוֹת</b> <small>(שם יא, יא)</small>. וענין אחר קרוב לזה והוא ענין הדחק בְּכָל צָרָתָם לֹא [לוֹ] <b>צָר</b> <small>(ישעיה סג, ט)</small>, וְהַמַּסֵּכָה <b>צָרָה</b> כְּהִתְכַּנֵּס <small>(ישעיה כח, כ)</small>, פעל עבר כי הוא <b>מלעיל</b>. וכן <b>קָצַר</b> שהקדים פעל עבר כי הוא חציו קמץ וחציו פתח. ואשר הוא יוצא <b>וְצַרְתִּי</b> אֶת צֹרְרֶיךָ <small>(שמות כג, כב)</small>, כי צרריך משרש <b>צָרַר</b>. וִיהוּדָה לֹא <b>יָצֹר</b> אֶת אֶפְרָיִם <small>(ישעיה יא, יג)</small>, ויתכן להיות מזה הענין <b>אַל תָּצַר אֶת מוֹאָב, תְּצֻרֵם</b>. <b>והתאר</b> <b>צַר</b> לִי מְאֹד <small>(שמואל ב' כד, יד)</small>, כִּי <b>צַר</b> לִי <small>(איכה א, כ)</small>, <b>בַּצָּר</b> הִרְחַבְתָּ לִּי <small>(תהלים ד, ב)</small>, <b>צַר</b> וּמָצוֹק מְצָאוּנִי <small>(תהלים קיט, קמג)</small>, <b>צַר</b> לִי הַמָּקוֹם <small>(ישעיה מט, כ)</small>, הִנֵּה נָא הַמָּקוֹם אֲשֶׁר אֲנַחְנוּ יֹשְׁבִים שָׁם לְפָנֶיךָ <b>צַר</b> מִמֶּנּוּ <small>(מלכים ב' ו, א)</small>, וְהִבַּטְתָּ <b>צַר</b> מָעוֹן <small>(שמואל א' ב, לב)</small>. וכן האויב נקרא צר, כִּי יָבוֹא כַנָּהָר<b> צָר</b> <small>(ישעיה נט, יט)</small>, כִּי אֵין <b>הַצָּר</b> שׁוֶֹה בְּנֵזֶק הַמֶּלֶךְ <small>(אסתר ז, ד)</small>, אִישׁ<b> צַר</b> וְאוֹיֵב <small>(אסתר ז, ו)</small>, נִצָּב יְמִינוֹ <b>כְּצָר</b> <small>(איכה ב, ד)</small>, <b>צָרִי</b> יִלְטוֹשׁ עֵינָיו לִי <small>(איוב טז, ט)</small>, אַל תִּתְּנֵנִי בְּנֶפֶשׁ <b>צָרָי</b> <small>(תהלים כז, יב)</small>. <b>והשם</b> <b>צָרָה</b> כְּמַבְכִּירָה <small>(ירמיה ד, לא)</small>, תַּעְלִים לְעִתּוֹת <b>בַּצָּרָה</b> <small>(תהלים י, א)</small>, פירוש לעתות שאנחנו בצרה ובצוקה. בְּכָל <b>צָרָתָם</b> לֹא [לוֹ] צָר <small>(ישעיה סג, ט)</small> בְּשֵׁשׁ <b>צָרוֹת</b> יַצִּילֶךָּ <small>(איוב ה, ט)</small>. ויתכן להיות לו צר שם. וכן <b>צַר לִי מְאֹד, כִּי צַר לִי</b>, צר ומצוק, יתכן היותם שם זולתי תאר. וענין אחר ציר, <b>צִירִים</b> וַחֲבָלִים יֹאחֵזוּ <small>(ישעיה יג, ח)</small>, <b>צִירִים</b> אֲחָזוּנִי<b> כְּצִירֵי</b> יוֹלֵדָה <small>(ישעיה כא, ג)</small>, כִּי נֶהֶפְכוּ עָלֶיהָ <b>צִרֶיהָ</b> <small>(שמואל א' ד, יט)</small>, נֶהֶפְכוּ <b>צִירַי</b> עָלַי וְלֹא <b>עָצַרְתִּי</b> כֹּחַ <small>(דניאל י, טז)</small>. וכנו בענין זה לצלמים ואמר חָרָשֵׁי <b>צִירִים</b> <small>(ישעיה מה, טו)</small>, כמו שכנו להם גם כן עצבים. <b>והפעל הכבד</b> [הִפְעִיל] <b>וַהֲצֵרֹתִי</b> לָאָדָם <small>(צפניה א, יז)</small>, <b>מלרע</b>. <b>וַהֲצֵרֹתִי</b> לָהֶם לְמַעַן יִמְצָאוּ <small>(ירמיה י, יח)</small>, <b>מלעיל</b>, פירוש למען ימצאו אתאשר אמרתי עליהם והחכם רבי אברהם אבן עזרא פירש הפסוק כן, כי השם יתברך יביא עליהם קולעים ורובים ויצר להם מקומם. והטעם להיותם נחבאים במקום אחר למען ימצאו אותם הקולעים. ואשר הם עומדים<b> וַיָּצַר</b> לוֹ וְלֹא חֲזָקוֹ <small>(דברי הימים ב' כח, כ)</small>,<b> וּכְהָצֵר</b> לוֹ חִלָּה אֶת פְּנֵי י"י אֱלֹהָיו <small>(דברי הימים ב' לג, יב)</small>, וּבְעֵת <b>הָצֵר</b> לוֹ <small>(שם כח, כב)</small>. כְּלֵב אִשָׁה<b> מְצֵרָה</b> <small>(ירמיה מח, מא)</small>, כלומר כואבת ועומדת בדוחק. ויש לפרש ויצר לו יוצא, כלומר כי מלך אשור הצר לאחז. כולם והדומים להם ענין הכאב והדחק. ומה שיש בו בענין האויב גם כן כי האויב מכאיב ודוחק. ולפי ששתי נשים או יותר לאיש אחד האחת שונאה לחברתה ומקנאה לה ומקומן צר להן, נקראת כל אחת מהם צרה כנגד חברתה וְכִעֲסַתָּה <b>צָרָתָהּ</b> <small>(שמואל א' א, ו)</small>, וכן פירשתי וְהִבַּטְתָּ <b>צַר</b> מָעוֹן <small>(שמואל א' ב, לב)</small>, בשרש <b>עוּן</b>. וגם זה הענין כלו שהוא ענין הדחק הוא קרוב לענין הראשון, כי היושב במצור הוא בדוחק שם ובצרה. ויתכן להיות זה הענין כלו שרשו <b>צָרַר</b>. וענין אחר <b>וְצַרְתָּ</b> הַכֶּסֶף <small>(דברים יד, כה)</small>, <b>וְצַרְתָּ</b> אוֹתָם בִּכְנָפֶיךָ <small>(יחזקאל ה, ג)</small>, <b>וַיָּצַר</b> כִּכְּרַיִם כֶּסֶף <small>(מלכים ב' ה, כג)</small>. <b>וַיָּצֻרוּ</b> וַיִּמְנוּ <small>(שם יב, יא)</small>, פירוש וכבר מנו אותו תחלה ואחר כך צרו אותו. <b>צוֹר</b> תְּעוּדָה <small>(ישעיה ח, טז)</small>, ענין גניזת הכסף או כל דבר בכיס וכיוצא בו עם הקשירה. וזה הענין קרוב לענין שלפניו כי קושרי הדבר דוחק אותו. וענין אחר <b>צִיר</b> נֶאֱמָן לְשֹׁלְחָיו <small>(משלי כה, יג)</small>, <b>וְצִיר</b> בַּגּוֹיִם שֻׁלָּח <small>(עבדיה א)</small>, הַשֹּׁלֵחַ בַּיָּם <b>צִירִים</b> <small>(ישעיה יח, ב)</small>. <b>וההתפעל</b> <b>ממנו</b> וַיֵּלְכוּ <b>וַיִּצְטַיָּרוּ</b> <small>(יהושע ט, ד)</small>, ענינם ענין שליחות. וענין אחר הַדֶּלֶת תִּסּוֹב עַל <b>צִירָהּ</b> <small>(משלי כו, יד)</small>, והוא רגל הדלת שתסוב הדלת עליו, ותרגום שְׁתֵּי יָדוֹת <small>(שמות כו, יז)</small> <b> תַּרְתֵּין צִירִין</b>. ויש מפרשים כי ציר הוא החקק שבמפתן שנכנסה בו רגל הדלת. ואינו כן והראיה שתי ידות, ואותו החקק שנכנסה בו רגל הדלת נקרא צנור כמו שאמרו במשנה <small>(מועד קטן פ"א משנה י. דף יא ע"א)</small> הציר והצנור והקורה והמנעול והמפתח שנשברו מתקנן במועד. ומה שאמר תסוב על צירה שדומה כי דבר אחר הוא הציר זולתי הדלת כן הוא, כי יש שאין עושין הציר מגוף הדלת אלא נוקבין הדת וקובעין בו עץ או ברזל להכניסו בחקק המפתן כדי שיסוב, וכן אמרו במשנה <small>(עירובין פרק עשירי משנה יב. דף קב ע"ב)</small>, מחוירין ציר התחתון במקדש אבל לא במדינה והעליון כאן וכאן אסור. ורבותינו ז"ל פירשו <small>(בכורות מה ע"א)</small> מענין זה כי נהפכו עליה עידיה וככר כתבנו אותו במלת <b>אָבְנָים</b> בשרש <b>אָבַן</b>. וענין אחר<b> וְצוּר</b> יֶעְתַּק מִמְּקֹמוֹ <small>(איוב יד, יח)</small>, וְיֶעְתַּק <b>צוּר</b> מִמְּקֹמוֹ <small>(איוב יח, ד)</small>, הִנְנִי עֹמֵד לְפָנֶיךָ שָּׁם עַל <b>הַצּוּר</b> <small>(שמות יז, ו)</small>. והקבוץ <b>וְהַצֻּרִים</b> נִתְּצוּ מִמֶּנּוּ <small>(נחום א, ו)</small>, חֶלְקַת <b>הַצֻּרִים</b> <small>(שמואל ב' ב, טז)</small>, ופירושו חלקת החזקים, כי חזקים היו אלה הנערים כמו הצורים שהיו אלה מול אלה ולא נצחו אלה לאלה אלא יחדיו נפלו. ובקבוץ הנקבות <b>בַּצּוּרוֹת</b> יְאֹרִים בִּקֵּעַ <small>(איוב כח, י)</small>. ובחלם כְּשָׁמִיר חָזָק <b>מִצֹּר</b> <small>(יחזקאל ג, ט)</small>, וַתִּקַּח צִפֹּרָה <b>צֹר</b> <small>(שמות ד, כה)</small>. ומשקל אחר <b>כַּצַּר</b> נֶחְשָׁבוּ <small>(ישעיה ה, כח)</small>, ענינם סלע. ולחוזק הצורים כנה האל בצור, כי אין לדמותו אלא למעשיו והוא דרך העברה <b>הַצּוּר</b> תָּמִים פָּעֳלוֹ <small>(דברים לב, ד)</small>, <b>צוּר</b> עוֹלָמִים <small>(ישעיה כו, ד)</small>, וְאֵין <b>צוּר</b> כֵּאלֹהֵינוּ <small>(שמואל א' ב, ב)</small>. ויש לפרש כמוהם <b>וְיֶעְתַּק צוּר מִמְּקֹמוֹ</b>, כלומר אם בעבור כעסך ורגזך יעזב דין ארץ <b>וְיֶעְתַּק צוּר מִמְּקֹמוֹ</b> כלומר ממקום משפטו. וכתב רבי יונה מהענין הזה <b>וַתִּבֶן צֹר מָצוֹר לָהּ</b>, יושבת במצור, <b>וַיִּבֶן עָרֵי מְצוּרָה בִּיהוּדָה</b>, וכל הדומים להם ענין חוזק. וכן תרגם יונתן. וכן כתב מזה <b>בְּכָל צָרָתָם לֹא [לוֹ] צָר</b>. וכנוי <b>לוֹ</b> שב אל ישראל, ויהיה <b>צָר</b> פעל <b>יוצא</b> פירוש בכל צרתם חזקם ואמצם. ויש לפרש מזה יְאֹרֵי <b>מָצוֹר</b> <small>(ישעיה יט, ו)</small>, לפי שהנהרות והיאורים חוזק העיר. וכן וְאֶתְיַצְּבָה עַל <b>מָצוֹר</b> <small>(חבקוק ב, א)</small>. ויש מפרשים דָּלְלוּ וְחָרְבוּ יְאֹרֵי<b> מָצוֹר</b> <small>(ישעיה יט, ו)</small>, וְאַחְרִב בְּכַף פְּעָמַי כֹּל יְאֹרֵי <b>מָצוֹר</b> <small>(מלכים ב' יט, כד)</small>, כמו יאורי מצרים. וכן לְמִנִּי אַשּׁוּר וְעָרֵי <b>מָצוֹר</b> וּלְמִנִּי מָצוֹר <small>(מיכה ז, יב)</small>, כמו מצרים. ויונתן תרגם <b>יְאֹרֵי מָצוֹר</b> <b>נַהֲרִין עֲמִיקִין</b>. וענין אחר <b>צַר</b> וָאוֹר חָשַׁךְ בַּעֲרִיפֶיהָ <small>(ישעיה ה, ל)</small>, פירשו בו שמש וירח. ויתכן לפרשו כמשמעו אויב, כלומר יראה והנה חשך צר והאור שחשך בהריסוה המדינה. או יהיה שם והנה חשך הצרה הבאה עליו ואף על פי שעמד הטעם במלת חשך. וענין אחר בענין החדוד אַף תָּשִׁיב <b>צוּר</b> חַרְבּוֹ <small>(תהלים פט, מד)</small>, חדוד חרבו. וכן <b>חַרְבוֹת</b> צֻרִים <small>(יהושע ה, ב)</small>, חרבות חדודים כלומר חרבות שיש להן חדודין. או יהיה <b>צוּר</b> ו<b>צוּרִים</b> תאר, ו<b>צוּר חַרְבּוֹ</b> כמו חרבו הצור כלומר חרבו החד. וכן <b>חַרְבוֹת</b> צֻרִים, חרבות חדים. ואם נסמך המתואר אל התאר כמו בְּנֵי שִׁלֵּשִׁים <small>(בראשית נ, כג)</small> וְתוֹלַעַת שָׁנִי <small>(שמות כה, ד)</small> שְׁנִי הַתּוֹלָעַת <small>(ויקרא יד, נב)</small>. ויונתן תרגם מזה הענין חֶלְקַת <b>הַצֻּרִים</b> <small>(שמואל ב' ב, טז)</small>, שתרגם <b>אַחֲסָנַת קְטִלַיָא</b>. וענין אחר אָחוֹר וָקֶדֶם <b>צַרְתָּנִי</b> <small>(תהלים קלט, ה)</small>, <b>וַיָּצַר</b> אֹתוֹ בַּחֶרֶט <small>(שמות לב, ד)</small>. <b>צוּרַת</b> הַבַּיִת <small>(יחזקאל מג, יא)</small>. וְציּרָם [<b>וְצוּרָם</b>] לְבַלּוֹת שְׁאוֹל <small>(תהלים מט, טו)</small>, והנכון בו <b>צוּרָתָם</b>. וכן כִּתְבוּנָם עֲצַבִּים <small>(הושע יג, ב)</small> הראוי <b>בִּתְבוּנָתָם</b>. ויש לפרש מזה <b>וַיָּצֻרוּ</b> וַיִּמְנוּ <small>(מלכים ב' יב, יא)</small>, שעשו הכסף מטבע להוציאו לאומנים לקנות עצים ואבנים. וכן דעת רבותינו ז"ל כמלת <b>וְצַרְתָּ</b> הַכֶּסֶף <small>(דברים יד, כה)</small>, שאמרו <small>(ברכות מו ע"ב)</small> דבר שיש לו צורה. ומן השרש הזה עַד <b>צַוָּאר</b> יֶחֱצֶה <small>(ישעיה ל, כח)</small>, וַיָּשֶׂם רְבִד הַזָּהָב עַל <b>צַוָּארוֹ</b> <small>(בראשית מא, מב)</small>. ונכתבה בהם ה<b>אל"ף</b> למשך ונפלה מן וְאַדִּירֵיהֶם לֹא הֵבִיאוּ <b>צַוָּרָם</b> בַּעֲבֹדַת אֲדֹנֵיהֶם <small>(נחמיה ג, ה)</small>. ופעמים זכרו הצואר בלשון שנים לפי שהוא שני צדדין הימין והשמאל בָּכָה עַל <b>צַוָּארָיו</b> <small>(בראשית מה, יד)</small>, וַיִּפֹּל עַל <b>צַוָּארָו</b> <small>(בראשית לג, ד)</small>. ופעמים יבא הקבוץ בשוא ה<b>ו"ו</b> וַיִּפֹּל עַל <b>צַוְּארֵי</b> בִנְיָמִן אָחִיו <small>(שם מה, יד)</small>, הָבִיאוּ אֶת <b>צַוְּארֵיכֶם</b> בְּעֹל מֶלֶךְ בָּבֶל <small>(ירמיה כז, יב)</small>. ובתוספת <b>נו"ן</b> בְּאַחַד עֲנָק <b>מִצַּוְּרֹנָיִךְ</b> <small>(שיר השירים ד, ט)</small>. ונשארה ה<b>אל"ף</b> בצוארי ובצואריכם ובצוארניך ואף על פי שאבד בהם המשך. וקובץ בלשון נקבה אֲשֶׁר לֹא תָמִישׁוּ מִשָּׁם <b>צַוְּארֹתֵיכֶם</b> <small>(מיכה ב, ג)</small>.
<h3>צחח</h3>
עַל <b>צְחִיחַ</b> סֶלַע שָׂמָתְהוּ <small>(יחזקאל כד, ז)</small>, שָׁכְנוּ <b>צְחִיחָה</b> <small>(תהלים סח, ז)</small>, מֵאַחֲרֵי לַחוֹמָה <b>בַּצְּחִחִיים</b> [<b>בַּצְּחִיחִים</b>] <small>(נחמיה ד, ז)</small>, מקום הגבוה בסלע והוא מקום היובש והצמא לפיכך נקרא כן. ומזה בהכפל גם ה<b>פ"א</b> וְהִשְׂבִּיעַ <b>בְּצַחְצָחוֹת</b> נַפְשֶׁךָ <small>(ישעיה נח, יא)</small>, רוצה לומר בזו יובש וצמא, <b>והתאר</b> וַהֲמוֹנוֹ <b>צִחֵה</b> צָמָא <small>(ישעיה ה, יג)</small>, בפלס אִשֶּׁה לַי"י <small>(במדבר טו, כה)</small>, מן <b>אָשַׁשׁ</b>. וענין אחר <b>צַחוּ</b> מֵחָלָב <small>(איכה ד, ז)</small>, והיה ראוי להדגש לולי ה<b>חי"ת</b>. <b>והתאר</b> דּוֹדִי <b>צַח</b> וְאָדוֹם <small>(שיר השירים ה, י)</small>, כְּחֹם <b>צַח</b> <small>(ישעיה יח, ד)</small>, רוּחַ <b>צַח</b> שְׁפָיִם <small>(ירמיה ד, יא)</small>. <b>והתאר</b> בלשון נקבות תְּמַהֵר לְדַבֵּר <b>צָחוֹת</b> <small>(ישעיה לב, ד)</small>, כלומר אמרות צחות. ענין כולם הזכות והבהירות. ויש לפרש <b>רוּחַ צַח שְׁפָיִם</b> מהענין הראשון רוח יבשה, כלומר שאין בה תועלת לבני אדם אך היא חזק להם לוֹא לִזְרוֹת וְלוֹא לְהָבַר ואין לה תועלת כי היא נושבת במדבר שאין שם זרע כן דרך בת עמי כמו אותה הרוח. או פירושו משל על מחנה נבוכדנצר הבא דרך בת עמי כלומר שיבא על ירושלם, ודמה אותו לרוח חזק שאינה טובה לוֹא לִזְרוֹת וְלוֹא לְהָבַר <small>(שם)</small>, אך הוא חזק יותר. וזהו שאמר <small>(שם יב)</small> רוּחַ מָלֵא מֵאֵלֶּה, כדומר רוח חזק יותר מאלה מרוח לזרות ומרוח לחבר.
<h3>צחן</h3>
וְתַעַל <b>צַחֲנָתוֹ</b> <small>(יואל ב, כ)</small>, כמו בָאְשׁוֹ <small>(שם)</small>.
<h3>צחק</h3>
לָמָּה זֶּה <b>צָחֲקָה</b> שָׂרָה <small>(בראשית יח, יג)</small>, לֹא <b>צָחַקְתִּי</b> <small>(בראשית טו)</small>, כָּל הַשֹּׁמֵעַ <b>יִצֲחַק</b> לִי כא, ו)</small> <b>וַתִּצְחַק</b> שָׂרָה בְּקִרְבָּהּ יח, יב)</small>, כלומר צחקה ואמרה בקרבה לא שהוציאה דבר מפיה על כן כחשה בעבור היראה. או פירוש <b>וַתִּצְחַק שָׂרָה בְּקִרְבָּהּ</b> שצחקה בינה לבין עצמה שלא ראה אותה אדם צוחקת. <b>והשם</b> <b>צְחֹק</b> עָשָׂה לִי אֱלֹהִים כא, ו)</small>, זה צחוק בפה. <b>והכבד</b> [פִּעֵל] <b>וַיְצַחֵק</b> לִפְנֵיהֶם <small>(שופטים טז, כה)</small>, <b>מְצַחֵק</b> אֵת רִבְקָה אִשְׁתּוֹ <small>(בראשית כו, ח)</small>, וַיָּקֻמוּ <b>לְצַחֵק</b> <small>(שמות לב, ו)</small>, וזה שעשוע ושמחה. לְצַחֶק בי <small>(בראשית לט, יז)</small>, להתעולל בי. אֲשֶׁר יָלְדָה לְאַבְרָהָם<b> מְצַחֵק</b> <small>(בראשית כא, ט)</small>, מלעיג וכולם נכנסים תחת ענין הצחוק.
<h3>צחר</h3>
אֲתֹנוֹת <b>צְחֹרוֹת</b> <small>(שופטים ה, י)</small>, ענינו לבנות. וכן וְצֶמֶר<b> צָחַר</b> <small>(יחזקאל כז, יח)</small>, לבן.
<h3>ציה</h3>
<b>וְצִי</b> אַדִּיר לֹא יַעַבְרֶנּוּ <small>(ישעיה לג, כא)</small>, בפלס אַף <b>בְּרִי</b> יַטְרִיחַ עָב <small>(איוב לז, ב)</small> <b> לְעִי</b> הַשָּׂדֶה <small>(מיכה א' ו)</small>. והקבוץ יֵצְאוּ מַלְאָכִים מִלְּפָנַי <b>בַּצִּים</b> <small>(יחזקאל ל, ט)</small>, <b>וְצִים</b> מִיַּד כִּתִּים <small>(במדבר כד, כד)</small>, ה<b>יו"ד</b> <b>יו"ד</b> הרבים ו<b>יו"ד</b> השרש נפל. ובהראות ה<b>יו"ד</b> אַשּׁוּר יְסָדָהּ <b>לְצִיִּים</b> <small>(ישעיה כג, יג)</small>, וענינם ספינה, ספינות. ורבי משה הכהן פירש מזה לְעַם <b>לְצִיִּים</b> <small>(תהלים עד, יד)</small>, וה<b>למ"ד</b> כ<b>למ"ד</b> לְעַבְדְּךָ לְיַעֲקֹב <small>(בראשית לב, יט)</small>, ופירושו לאנשי הספינות. <b>צִיָּה</b> גַם חֹם <small>(איוב כד, יט)</small>, לַמְרוֹת עֶלְיוֹן <b>בַּצִּיָּה</b> <small>(תהלים עח, יז)</small>. והקבוץ בלשון נקבות הָלְכוּ <b>בַּצִּיּוֹת</b> נָהָר <small>(תהלים קה, מא)</small>, פירוש הלכו המים במקום חציה והמדבר כמו נהר. ומשקל אחר כְּחֹרֶב<b> בְּצָיוֹן</b> <small>(ישעיה כה, ה)</small>, בשקל <b>רָצוֹן</b> ענינם ענין חורב ומדבר. וְרָבְצוּ שָׁם <b>צִיִּים</b> <small>(ישעיה יג, כא)</small>, וּפָגְשׁוּ <b>צִיִּים</b> אֶת אִיִּים <small>(ישעיה לד, יד)</small>, חיות השוכנות בציה. ותרגם יונתן<b> תַּמְוָן</b>. לְפָנָיו יִכְרְעוּ<b> צִיִּים</b> <small>(תהלים עב, ט)</small>, אומות השוכנים במדבר. או הוא מהענין הראשון כלומר בעלי הספינות כמו שאמר אחריו מלכי תרשיש. ורבי אברהם אבן עזרא פירש לְעַם <b>לְצִיִּים</b> <small>(תהלים עד, יד)</small>, השוכנים במדבר. והטעם אף על פי שהוא בים ויש לו כח גדול תתננו מאכל ליושבי מדבר.
<h3>צין</h3>
מָה <b>הַצִּיּוּן</b> הַלָּז <small>(מלכים ב' כג, יז)</small>, וּבָנָה אֶצְלוֹ <b>צִיּוּן</b> <small>(יחזקאל לט, טו)</small>, בפלס <b>חִבֻּק</b> יָדַיִם <small>(משלי ו, י)</small>. הַצִּיבִי לָךְ <b>צִיֻּנִים</b> <small>(ירמיה לא, כ)</small>, ענינם כענין מצבה שמשימין אותו על הקבר או לאות על הדרכים.
<h3>ציץ</h3>
<b>צָץ</b> הַמַּטֶּה <small>(יחזקאל ז, י)</small>. <b>והפעל הכבד</b> [הִפְעִיל] <b>וַיָּצִיצוּ</b> כָּל פֹּעֲלֵי אָוֶן <small>(תהלים צב, ח)</small>,<b> וְיָצִיצוּ</b> מֵעִיר כְּעֵשֶׂב הָאָרֶץ <small>(תהלים עב, טז)</small>, <b>יָצִיץ</b> וּפָרַח יִשְׂרָאֵל <small>(ישעיה כז, ו)</small>, <b>וַיָּצֵץ צִיץ</b> <small>(במדבר יז, כג)</small>. וּפְטוּרֵי <b>צִצִּים</b> <small>(מלכים א' ו, יח)</small>, ה<b>יו"ד</b> נבלעת בדגש והענין ציורים כמו פרחים וציצים, <b>והשם</b> עם <b>תי"ו</b> הנקבה וְהָיְתָה <b>צִיצַת</b> נֹבֵל <small>(ישעיה כח, ד)</small>, ונזכר זכר ונקבה כי <b>נֹבֵל</b> לשון זכר. ונסמך המתואר אל התאר כמו בְּנֵי שִׁלֵּשִׁים <small>(בראשית נ, כג)</small>. או יהיה שם בלתי סמוך ובא כדרך הסמוך כמו עֶגְלַת שְׁלִשִׁיָּה <small>(ישעיה טו, ה)</small>, אַל תִּתְּנִי פוּגַת לָךְ <small>(איכה ב, יח)</small> והדומים להם ענין כלם גלוי הפרחים והראותם. וקרוב לענין <b>מֵצִיץ</b> מִן הַחֲרַכִּים <small>(שיר השירים ב, ט)</small>, כלומר מגלה עצמו ונראה ונשקף מן החלונות. ויש מפרשים מזה וְעָלָיו<b> יָצִיץ</b> נִזְרוֹ <small>(תהלים קלב, יח)</small>, כלומר במקום שאצמיח קרן לדוד על המקום ההוא יראה נזרו. או יהיה פירושו נזרו שעל ראשו יפרה ויציץ, כלומר תרבה גדולתו והדרתו בכל יום. וענין אחר וְעָשִׂיתָ <b>צִּיץ</b> זָהָב <small>(שמות כח, לו)</small>, <b>צִיץ</b> נֶזֶר הַקֹּדֶשׁ <small>(שמות לט, ל)</small>, והוא טס של זהב. והפעל ממנו וְעָלָיו<b> יָצִיץ</b> נִזְרוֹ <small>(תהלים קלב, יח)</small>. וענין אחר תְּנוּ <b>צִיץ</b> לְמוֹאָב <small>(ירמיה מח, ט)</small>, כנף שיפרח בו. ותרגום סְנַפִּיר <small>(ויקרא יא, ט)</small> <b>צִיצִין</b>. ואמרו רבותינו ז"ל <small>(חולין סו ע"ב)</small> סנפירין שפורח בדחן. וְעָשׂוּ לָהֶם <b>צִיצִת</b> <small>(במדבר טו, לח)</small>, ענף הבגד מה שנשאר מן הארוג שהוא נתלה בו יקרא ציצית, ולפיכך קרא החוטין שצוה הכתוב לתלות בכנף הבגד ציצית. וכן תלתלי השער הנתלים כמו ענף הבגד וַיִּקָּחֵנִי <b>בְּצִיצִת</b> רֹאשִׁי <small>(יחזקאל ח, ג)</small>. ויש מפרשים מזה <b>מֵצִיץ</b> מִן הַחֲרַכִּים <small>(שיר השירים ב, ט)</small>, כלומר מראה ציציות ראשו. ונקרא צצית על שם הענף הנתלה בו כי רוב חוטי הציצית הם ענף כמו שאמרו רבותינו ז"ל <small>(מנחות לט ע"א)</small> שליש גדיל ושני שלישי ענף. וכן אמרו <small>(מנחות סב ע"א)</small> אין ציצית אלא ענף וכן הוא אומר ויקחני בציצית ראשי. וכענין זה אמרו <small>(שבת פ' יט משנה ו. דף קלו ע"א)</small> ציצין המעכבין את המילה.
<h3>ציר</h3>
<b>צִיר</b> נֶאֱמָן לְשֹׁלְחָיו <small>(משלי כה, יג)</small>, כבר כתבנו הענין הזה בשרש <b>צוּר</b>.
<h3>צית</h3>
<b>אֲצִיתֶנָּה</b> יָּחַד <small>(ישעיה כז, ד)</small>, ענין הבערה והדלקה. ו<b>צִית</b> ו<b>יָצַת</b> בענין אחד.
<h3>צלל</h3>
יָמָיו <b>כְּצֵל</b> עוֹבֵר <small>(תהלים קמד, ד)</small>, כמו הצל שעובר במהרה בהתפשט השמש. ויש לפרש כצל העוף העובר בעופפו. וכן פירשו במדרש <small>(ילקוט שם)</small> כצל עובר כהדין עופא דעבר בטוליה וטוליה עבר עמיה. כִּי יִנָּטוּ <b>צִלְלֵי</b> עָרֶב <small>(ירמיה ו, ד)</small>, יְסֻכֻּהוּ צֶאֱלִים <b>צִלְלוֹ</b> <small>(איוב מ, כב)</small>. וְלֹא יַאֲרִיךְ יָמִים <b>כַּצֵּל</b> <small>(קהלת ח, יג)</small>. <b>בְּצֵל</b> הַחָכְמָה בְּצֵל הַכָּסֶף <small>(קהלת ז, יב)</small>, פירוש ינוח האדם בצל החכמה כשיהיה גם בצל הכסף כשיהיה לו די ספקו שיתקבל יותר בעיני בני אדם כשלא יצטרך להם ויוכל להתעסק בחכמה כשיהיה לו במה יחיה, כמו שאמר בפסוק האחר טוֹבָה חָכְמָה עִם נַחֲלָה <small>(קהלת ז, יא)</small> אף על פי כן יתרון הדעת הוא שהחכמה לבדה תחיה בעליה. <b>בְּצֵל</b> קֹרָתִי <small>(בראשירת יט, ח)</small>, סָר <b>צִלָּם</b> מֵעֲלֵיהֶם <small>(במדבר יד, ט)</small>, וְנָסוּ <b>הַצְּלָלִים</b> <small>(שיר השירים ב, יז)</small>. והפעל ממנו מבנין הקל כַּאֲשֶׁר <b>צָלְלוּ</b> שַׁעֲרֵי יְרוּשָׁלַם <small>(נחמיה יג, יט)</small>, כלומר שהעריב השמש וצללו שערי ירושלם. <b>והפעל</b> <b>מבנין</b> <b>הפעיל</b> וְחֹרֶשׁ<b> מֵצַל</b> <small>(יחזקאל לא, ג)</small>, כלומר עושה צל. או יהיה <b>שם תאר</b>. <b>והתאר</b> בהכפל גם <b>פ"א</b> הפעל הוֹי אֶרֶץ <b>צִלְצַל</b> כְּנָפָיִם <small>(ישעיה יח, א)</small>, כלומר שמצלת על העולם ברוב כנפיה, והוא דרך משל על רוב הסחורות ומיני הדברים היוצאום ממנה לשאר ארצות. ויונתן תרגם <b>דְאָתָן לָהּ בִּסְפִינָן מֵאַרְעָא רְחִיקָא וְקִלְעֵיהוֹן פְּרִיסָן כְּנִשְׁרָא דְטָאִיס בְּכַנְפוֹהִי</b>. וענין אחר לְקוֹל <b>צָלְלוּ</b> שְׂפָתַי <small>(חבקוק ג, טז)</small>. <b>והנפעל</b> אֲשֶׁר כָּל שֹׁמְעָיּו [שֹׁמְעָהּ] <b>תִּצַּלְנָה</b> שְׁתֵּי אָזְנָיו <small>(מלכים ב' כא, יב)</small>, אֲשֶׁר כָּל שֹׁמְעָהּ <b>תִּצַּלְנָה</b> אָזְנָיו <small>(ירמיה יט, ג)</small>. <b>והכבד</b> [פִּעֵל] אֲשֶׁר כָּל שֹׁמְעוֹ <b>תְּצִלֶּינָה</b> שְׁתֵּי אָזְנָיו <small>(שמואל א' ג, יא)</small>, ענין תנועת הרעש <b>טנדמנ"ט</b> בלע"ז. <b>והשם</b> צְלִול [<b>צְלִיל</b>] לֶחֶם שְׂעֹרִים <small>(שופטים ז, יג)</small>, כלומר שמע רעש לחם שעורים וראה שהיה מתהפך במחנה מדין. ועוד נפרשנו בשרש <b>צָלָה</b>. ומזה עַל <b>מְצִלּוֹת</b> הַסּוּס <small>(זכריה יד, כ)</small>, והם הזגים התלויים כסוס שהם מתקשקשים. וכן בהכפל ה<b>פ"א</b> וּבִמְנַעַנְעִים <b>וּבְצֶלְצֶלִים</b> <small>(שמואל ב' ו, ה)</small>, בסגול ה<b>פ"א בְצִלְצְלֵי</b> שָׁמַע <small>(תהלים קנ, ה)</small>, בחירק ה<b>פ"א</b>, והם שני כלי נחשת שמקישים זה בזה ומשמיעין קול. וכן אמרו במשנה <small>(שקלים פ' חמישי משנה א. הלכה ט)</small> הקיש בן ארזא בצלצל. אבל <b>בְּצִלְצְלֵי</b> תְרוּעָה <small>(תהלים קנ, ה)</small>, הוא אומר על החצוצרות. ובנפול אות הכפל בְּנֵי אָסָף <b>בַּמְצִלְתַּיִם</b> <small>(עזרא ג, י)</small>, <b>בִּמְצִלְתַּיִם</b> נְחֹשֶׁת לְהַשְׁמִיעַ <small>(דברי הימים א' טו, יט)</small>, ונקרא בלשון שנים לפי שהם שני כלים שמקישין זה בזה. וסמיכות במצלתים נחשת כתבנו הדומים לו בחלק הדקדוק שהוא חלק הראשון מן הספר. וענין אחר <b>צָלֲלוּ</b> כַּעוֹפֶרֶת <small>(שמות טו, י)</small>, כַּאֲשֶׁר <b>צָלְלוּ</b> שַׁעֲרֵי יְרוּשָׁלַם <small>(נחמיה יג, יט)</small>, ענינם ענין שקיעה. וכן הביאם רבי יהודה. ופירוש <b>כַּאֲשֶׁר צָלְלוּ שַׁעֲרֵי יְרוּשָׁלַם</b> כאשר נשתקעו מליכנס בשערי ירושלם כלומר שהיה ערב. והנכון כמו שכתבנו אותו מענין <b>צֵל</b>. <b>וּבְצִלְצַל</b> דָּגִים רֹאשׁוֹ <small>(איוב מ, לא)</small>, כלי שדוקרים בו הדג במים ומעלין אותו <b>פיזיר"א</b> בלע"ז. ויש אומרים שהוא כלי העשוי משבטים יכנס בו ראש הדג ונלכד בו.
<h3>צלה</h3>
<b>אֶצְלֶה</b> בָשָׂר <small>(ישעיה מד, יט)</small>, <b>לִצְלוֹת</b> לַכֹּהֵן <small>(שמואל א' ב, טו)</small>. <b>והתאר</b> צלי כִּי אִם <b>צְלִי</b> אֵשׁ <small>(שמות יב, ט)</small>. <b>והשם</b> בהכפל <b>עי"ן</b> הפעל צְלִול [<b>צְלִיל</b>] לֶחֶם שְׂעֹרִים <small>(שופטים ז, יג)</small>, בפלס <b>הֲגִיג</b> מן <b>הָגָה</b> ופירושו עוגת, לחם שעורים. וכן תרגם יונתן <b>חֲרַר דִלְחֵם שְעוֹרִין</b>. והיא העוגה כמו שאמרו רבותינו ז"ל <small>(שבת פ' ראשון משנה י. דף יט ע"ב)</small> ולא חררה על גבי גחלים. ונקראת כן לפי שהיא נאפת על גבי גחלים כמו הצלי. ומפניזה נקראת גם כן חררה שהיא ענין שריפה. וכבר זכרנו אותו ענין אחר בשרש<b> צָלַל</b>.
<h3>צלח</h3>
מַדּוּעַ דֶּרֶךְ רְשָׁעִים <b>צָלֵחָה</b> <small>(ירמיה יב, א)</small>, אֲשֶׁר לֹא <b>יִצְלַח</b> לַכֹּל <small>(ירמיה יג, י)</small>, וְהִוא לֹא <b>תִצְלָח</b> <small>(במדבר יד, מא)</small>, <b>וַתִּצְלְחִי</b> לִמְלוּכָה <small>(יחזקאל טז, יג)</small>, וַהֲדָרְךָ <b>צְלַח</b> רְכַב <small>(תהלים מה, ה)</small>.<b> והפעל הכבד</b> [הִפְעִיל] <b>וְהִצְלַחְתָּ</b> וּבָנִיתָ בֵּית י"י אֱלֹהֶיךָ <small>(דברי הימים א' כב, יא)</small>, עֲלֵה <b>וְהַצְלַח</b> <small>(מלכים א' כב, טו)</small>, עֲלוּ <b>וְהַצְלִיחוּ</b> <small>(דברי הימים ב, יח, יד)</small>, וַיֵּשֶׁב שְׁלֹמֹה עַל כִּסֵּא י"י לְמֶלֶךְ תַּחַת דָּוִיד אָבִיו<b> וַיַּצְלַח</b> <small>(דברי הימים א' כט, כג)</small>, וַיְהִי אִישׁ <b>מַצְלִיחַ</b> <small>(בראשית לט, ב)</small>. אַל תִּתְחַר <b>בְּמַצְלִיחַ</b> דַּרְכּוֹ <small>(תהלים לז, ז)</small>, פירוש במי שדרכו מצליח. <b>הֲתַצְלִיחַ</b> דַּרְכֵּנוּ <small>(שופטים יח, ה)</small>. והעובר אל הקל אִם יֶשְׁךָ נָּא <b>מַצְלִיחַ</b> דַּרְכִּי <small>(בראשית כד, מב)</small>, <b>וְהִצְלִיחַ</b> דַּרְכֶּךָ <small>(בראשית כד, מ)</small>, <b>מַצְלִיחַ</b> בְּיָדוֹ <small>(שם לט, ג)</small>. <b>וְהַצְלִיחָה</b> נָּא לְעַבְדְּךָ <small>(נחמיה א, יא)</small>. <b>מלעיל</b>, אָנָּא י"י <b>הַצְלִיחָה</b> נָּא <small>(תהלים קיח, כה)</small>, <b>מלרע</b>. ומה שאמר כִּי אָז <b>תַּצְלִיחַ</b> אֶת דְּרָכֶךָ <small>(יהושע א, ח)</small>, ואף על פי שאין ההצלחה תלויה ביד האדם, לפי כי בשמרו מצות י"י ועל ידם תבא לו ההצלחה כאילו הוא מצליח דרכיו. ענין ההצלחה ידוע, והוא הזמנת הטוב ובואו אל האדם בדרך ישרה בלא עכוב. וענין קרוב לזה <b>וְצָלְחוּ</b> הַיַּרְדֵּן לִפְנֵי הַמֶּלֶךְ <small>(שמואל ב' יט, יח)</small>, כלומר הדריכוהו ועברו בו כאילו בקעו אותו. ותרגום וַיְבַקַּע עֲצֵי עֹלָה <small>(בראשית כב, ג)</small> <b>וְצַלַּח אָעֵי לַעֲלָתָא</b>. וכן פֶּן <b>יִצְלַח</b> כָּאֵשׁ בֵּית יוֹסֵף <small>(עמוס ה, ו)</small>, יבקע. <b>וְצָלְחָה</b> עָלֶיךָ רוּחַ י"י <small>(שמואל א' י, ו)</small>, כלומר תבא ותדרך ותעבור עליך. וכן <b>וַתִּצְלַח</b> עָלָיו רוּחַ י"י <small>(שופטים יד, ו)</small>. ענין אחר קְחוּ לִי <b>צְלֹחִית</b> חֲדָשָׁה <small>(מלכים ב' ב, כ)</small>, פירוש כמו צנצנת. ותרגום צִנְצֶנֶת <small>(שמות טז, לג)</small> <b>צְלוֹחִית</b>. וכן בדברי רבותינו ז"ל <small>(בבא מציעא ז ע"ב)</small> וכי לצור על פי צלוחיתו הוא צריך, וזולת זה. ומשקל אחר טָמַן עָצֵל יָדוֹ <b>בַּצַּלָּחַת</b> <small>(משלי יט, כד)</small>, כַּאֲשֶׁר יִמְחֶה אֶת <b>הַצַּלַּחַת</b> <small>(מלכים ב' כא, יג)</small>, פירוש קדירה או קערה. והקבוץ וּבַדְּוָדִים<b> וּבַצֵּלָחוֹת</b> <small>(דברי הימים ב' לה, יג)</small>, הנח תמורת הדגש כי היה ראוי <b>צַלָּחוֹת</b> כמו מן <b>טַבַּעַת טַבָּעוֹת</b>. ויש לפרש טמן עצל ידו בצלחת כמו בחיק. והוא הנכון לענין הפסוק, ומה שאמר החיק בזה הלשון כי כן נטמנת היד בחיק כמו שנטמן הדבר בצנצנת או בקדירה.
<h3>צלם</h3>
<b>בְּצֶלֶם</b> אֱלֹהִים <small>(בראשירה א, כז)</small>, בשש נקודות. אַךְ <b>בְּצֶלֶם</b> יִתְהַלֶּךְ אִישׁ <small>(תהלים לט, ז)</small>, <b>בְּצַלְמֵנוּ</b> כִּדְמוּתֵנוּ <small>(בראשית א, כו)</small>, וְאֵת כָּל <b>צַלְמֵי</b> מַסֵּכֹתָם <small>(במדבר לג, נב)</small>, בָּעִיר <b>צַלְמָם</b> תִּבְזֶה <small>(תהלים עג, כ)</small>. ענין צלם כענין דמות, והוא פעמים נופל על הצורה מורגשת כמו צלמי מסכותם, <b>צַלְמֵי</b> טְחֹרֵיהֶם <small>(שמואל א' ו, יא)</small>, וזולתם ופעמים על הצורה שאינה מורגשת אלא צורה מחשבית, ורצוני לומר ערך ודמיון במעלה זהו <b>בְּצֶלֶם אֱלֹהִים</b>,<b> בְּצַלְמֵנוּ כִּדְמוּתֵנוּ</b>. ואפשר להיות כמותם וַיּוֹלֶד בִּדְמוּתוֹ <b>כְּצַלְמוֹ</b> <small>(בראשית ה, ג)</small>, שהיה נערך אליו ודומה לו בענינו בחכמתו ובמעלתו. וכתב רבי יונה אך בצלם כמו חשך, וכן כתבו אדוני אבי ז"ל ודמהו ללשון הערב שאומר לחשך <b>צל"ם</b> בנקודה על ה<b>צד"י</b> ופירשו כי האדם כמתהלך בחשך על אשר לא ידע יום מותו. וכן פירשו מזה תַּשְׁלֵג <b>בְּצַלְמוֹן</b> <small>(תהלים סח, טו)</small>, כלומר כנפי היונה יתלבנו כשלג וככסף צרוף בחשך. ויש מפרשים <b>צַלְמָוֶת</b> מענין חשך ויפרשו אותו מזה השרש. וכן הוא מענין חשך כמו שאמר אֵין חשֶׁךְ וְאֵין<b> צַלְמָוֶת</b> לְהִסָּתֶר שָׁם <small>(איוב לד, כב)</small>, אבל להיות מזה השרש אינו נכון לתנועת ה<b>ו"ו</b> כי היה לו לומר <b>צַלְמוּת</b> בפלס <b>מַרְדּוּת, עַבְדּוּת</b>. והנכון שיהיה צלמות מלה מורכבת מ<b>צֵל</b> ו<b>מָוֶת</b> כמו שפירש אותו הגאון רב סעדיה ז"ל שתי מלות כלומר <b>צֵל הַמָּוֶת</b> והוא חשֶׁךְ וַאֲפֵלָה כמו שאמר <b>אֶרֶץ עֵיפָתָה כְּמוֹ אֹפֶל</b>.
<h3>צלע</h3>
וַיִּבֶן י"י אֱלֹהִים אֶת <b>הַצֵּלָע</b> <small>(בראשית ב, כב)</small>,<b> מלרע</b>. והקבוץ בלשון נקבות וַיִּקַּח אַחַת <b>מִצַּלְעֹתָיו</b> <small>(בראשית ב, כא)</small>. ולפי שהצלעות שני צדדים הימין והשמאל כנה צד כל דבר בלשון צלע <b>וּלְצֶלַע</b> הַמִּשְׁכָּן הַשֵּׁנִית <small>(שמות כו, כ)</small>. ויכונה בלשון זכר לְקַרְשֵׁי <b>צֶלַע</b> הַמִּשְׁכָּן הָאֶחָד <small>(שמות כו, כו)</small>. <b>בְּצֵלַע</b> הָהָר <small>(שמואל ב' טז, יג)</small>, <b>מלעיל</b>. <b>ומלרע</b> פֶּתַח <b>הַצֵּלָע</b> הַתִּיכֹנָה <small>(מלכים א' ו, ח)</small>, וְרֹחַב <b>הַצֵּלָע</b> אַרְבַּע אַמּוֹת <small>(יחזקאל מא, ה)</small>, צֵלָע אל צֵלָע שׁלושׁ <small>(יחזקאל מא, ו)</small>, כלם <b>מלרע</b> באותו ענין. וכן בארץ בנימן בְּצֵלָע בקבר קישׁ אביו <small>(שמואל ב' כא, יד)</small>, וכן וְצֵלַע <b>הָאֶלֶף</b> <small>(יהושע יח, כח)</small> <b>מלרע</b> באותו ענין, ואשר הם מלעייל <b>פ"א</b> הפעל בסגול. והקבוץ בלשון זכרים שְׁנֵי <b>צְלָעִים</b> הַדֶּלֶת הָאַחַת גְּלִילִים <small>(מלכים א' ו, לד)</small>, כלומר שני צדי הדלת האחת היו עגולים. ויונתן תרגם <b>צִירִין</b>. וכן תרגם וּשְׁנֵי קְלָעִים הַדֶּלֶת הַשֵּׁנִית גְּלִילִים <small>(מלכים א' ו, לד)</small>. ובקבוץ הנקבות וַיַּעַשׂ <b>צְלָעוֹת</b> סָבִיב <small>(מלכים א' ו, ה)</small>, והוא היציע שעשה סביב בית המקדש. וכבר פירשתיו בשרש <b>יָצַע</b> ובשרש <b>גָּרַע</b>. ולפי שהקורות לבית כמו הצלעות לגוף אמר וַיִּבֶן אֶת קִירוֹת הַבַּיִת מִבַּיְתָה<b> בְּצַלְעוֹת</b> אֲרָזִים <small>(שם א' ו, טו)</small>, <b>וְהַצְּלָעוֹת צֵלָע</b> אֶל <b>צֵלָע</b> <small>(יחזקאל מא, ו)</small>, רוצה לומר הקורות. ונקרא הפסח צולע לפי שהולך על צדו האחד וְהוּא <b>צֹלֵעַ</b> עַל יְרֵכוֹ <small>(בראשית לב, לב)</small>, אֹסְפָה <b>הַצֹּלֵעָה</b> <small>(מיכה ד, ו)</small>. <b>והשם</b> כִּי אֲנִי<b> לְצֶלַע</b> נָכוֹן <small>(תהלים לח, יח)</small>, שֹׁמְרֵי <b>צַלְעִי</b> <small>(ירמיה כ, י)</small>, <b>וּבְצַלְעִי</b> שָׂמְחוּ וְנֶאֱסָפוּ <small>(תהלים לה, טו)</small>.
<h3>צמם</h3>
גַּלִּי <b>צַמָּתֵךְ</b> <small>(ישעיה מז, ב)</small>, מִבַּעַד <b>לְצַמָּתֵךְ</b> <small>(שיר השירים ד, א)</small>, <b>צַמָּה</b> בפלס <b>כַּלָּה, גַּנָּה</b>, וה<b>צַמָּה</b> היא ציציות השער שמכינה האשה על פניה <b>קרי"ן</b> [<b>טריצי</b>] בלע"ז. ורבי יונה פירש בו המסוה. וְשָׁאַף <b>צַמִּים</b> חֵילָם <small>(איוב ה, ה)</small>, יַחֲזֵק עָלָיו <b>צַמִּים</b> <small>(איוב יח, ט)</small>, הם מענין צמה והוא <b>תאר</b> במשקל <b>כַּבִּיר, אַדִּיר</b> וענינו ליסטים ואיש ריק ופוחו. ומנהג הליסטים בארץ ישמעאל לגדל שער ראשם ולעשותם צמה תלויה להם אחורי הצואר ומגדילים השער כמו עבות. ויש אומרים כי הם הליסטים שוכני המדברות הולכים ערומים ומגדלים שער ומתכסים בשערם עד שתותיהם.
<h3>צמא</h3>
וְלֹא <b>צָמְאוּ</b> בָּחֳרָבוֹת הוֹלִיכָם <small>(ישעיה מח, כא)</small>, הַשְׁקִינִי נָא מְעַט מַיִם כִּי <b>צָמֵאתִי</b> <small>(שופטים ד, יט)</small>, וַ<b>יִּצְמָא</b> שָׁם הָעָם לַמַּיִם <small>(שמות יז, ג)</small>. ובא על דרך בעלי ה<b>ה"א</b> <b>וְצָמִת</b> וְהָלַכְתְּ אֶל הַכֵּלִים <small>(רות ב, ט)</small>. <b>והתאר</b> וּמַשְׁקֵה <b>צָמֵא</b> יַחְסִיר <small>(ישעיה לב, ו)</small>, רְעֵבִים גַּם <b>צְמֵאִים</b> <small>(תהלים קז, ה)</small>. <b>והשם</b> וְעַתָּה אָמוּת <b>בַּצָּמָא</b> <small>(שופטים טו, יח)</small>, לֹא רָעָב לַלֶּחֶם וְלֹא <b>צָמָא</b> לַמַּיִם <small>(עמוס ח, יא)</small>, <b>וְלִצְמָאִי</b> יַשְׁקוּנִי חֹמֶץ <small>(תהלים סט, כב)</small>. יִשְׁבְּרוּ פְרָאִים <b>צְמָאָם</b> <small>(תהלים קד, יא)</small>, פירש רבי יונה יקחו רוות צמאם. והלקיחה בו כדרך וְאֶת רַעֲבוֹן בָּתֵּיכֶם קְחוּ וָלֵכוּ <small>(בראשית מב, לג)</small>. ועוד אפרשנו בשרש <b>שָׁבַר</b>. ומשקל אחר <b>וְצִמָּאוֹן</b> לְמַבּוּעֵי מָיִם <small>(ישעיה לה, ז)</small>, <b>וְצִמָּאוֹן</b> אֲשֶׁר אֵין מָיִם <small>(דברים ח, טו)</small>. <b>והשם</b> עוד בלשון נקבה וּגְורֹנֵךְ [וּגְרוֹנֵךְ] <b>מִצִּמְאָה</b> <small>(ירמיה ב, כה)</small>.
<h3>צמד</h3>
<b>הַנִּצְמָדִים</b> לְבַעַל פְּעוֹר <small>(במדבר כה, ה)</small>, <b>וַיִּצָּמֶד</b> יִשְׂרָאֵל לְבַעַל פְּעוֹר <small>(במדבר כה, ג)</small>, ענין חבור ודבוק. <b>והתאר</b> אֲשֶׁר אֵין <b>צָמִיד</b> פָּתִיל עָלָיו <small>(שם יט, טו)</small>, פירוש שאין חתיכת בגד דבוקה עליו לסתמו, כי כלי חרס מטמא מתוכו ולא מגבו. ונקרא צמיד החלי שעל היד לפי שהוא מחובר בה תמיד אֶצְעָדָה <b>וְצָמִיד</b> <small>(במדבר לא, ג)</small>, וּשְׁנֵי <b>צְמִידִים</b> עַל יָדֶיהָ <small>(בראשית כד, כב)</small>. וכן נקרא זוג הבהמות מפני החבור וַיִּקַּח <b>צֶמֶד</b> בָּקָר <small>(שמואל א' יא, ז)</small>, בשש נקדות.<b> וְצֶמֶד</b> חֲמֹרִים <small>(שמואל ב' טז, א)</small>. אֵת רֹכְבִים<b> צְמָדִים</b> <small>(מלכים ב' ט, כה)</small>, פירשתיו בשרש <b>אֵת</b>. שְׁנֵים עָשָׂר <b>צְמָדִים</b> <small>(מלכים א' יט, יט)</small>, וְנִפַּצְתִּי בְךָ אִכָּר<b> וְצִמְדֹּו</b> <small>(ירמיה נא, כג)</small>. עֲשֶׂרֶת <b>צִמְדֵּי</b> כֶרֶם <small>(ישעיה ה, י)</small>, פירש החכם רבי אברהם אבן עזרא ז"ל בעבור השיגם הגבול הנה הכרמים נצמדים יחד. ויש מפרשים כי מה שיחרוש צמד בקר ביום נקרא צמד כרם. <b>והפעל הכבד</b> [פִּעֵל] <b>מְצֻמֶּדֶת</b> עַל מָתְנָיו <small>(שמואל ב' כ, ח)</small>, <b>וכבד אחר</b> [הִפְעִיל] וּלְשׁוֹנְךָ <b>תַּצְמִיד</b> מִרְמָה <small>(תהלים נ, יט)</small>, כלם ענין חבור.
<h3>צמח</h3>
<b>צָמַח</b> בּוֹ <small>(ויקרא יג, לז)</small>, <b>וְצָמְחוּ</b> בְּבֵין חָצִיר <small>(ישעיה מד, ד)</small>, טֶרֶם <b>יִצְמָח</b> <small>(בראשית ב, ה)</small>, <b>הַצֹּמֵחַ</b> לָכֶם מִן הַשָּׂדֶה <small>(שמות י, ה)</small>, <b>צֹמְחוֹת</b> אַחֲרֵיהֶן <small>(בראשית מא, ו)</small>. והפעל העובר מן הקל יַעַר<b> צוֹמֵחַ</b> עֵצִים <small>(קהלת ב, ו)</small>. <b>והשם</b> <b>וְצֶמַח</b> הָאֲדָמָה <small>(בראשית יט, כה)</small>, בסגול.<b> והכבד</b> [פִּעֵל] וּשְׂעָרֵךְ <b>צִמֵּחַ</b> <small>(יחזקאל טז, ז)</small>, עַד <b>יְצַמַּח</b> זְקַנְכֶם <small>(שמואל ב' י, ה)</small>, וַיָּחֶל שְׂעַר רֹאשׁוֹ <b>לְצַמֵּחַ</b> <small>(שופטים טז, כב)</small>, והוא <b>פעל עומד</b>. והעובר מן <b>הכבד הנוסף</b> [הִפְעִיל] לֹא תִזָּרַע וְלֹא <b>תַצְמִחַ</b> <small>(דברים כט, כב)</small>, וְקוֹץ וְדַרְדַּר <b>תַּצְמִיחַ</b> לָךְ <small>(בראשית ג, יח)</small>. והעובר לשלישי <b>מַצְמִיחַ</b> חָצִיר לַבְּהֵמָה <small>(תהלים קד, יד)</small>, <b>הַמַּצְמִיחַ</b> הָרִים חָצִיר <small>(תהלים קמז, ח)</small>, וְהוֹלִידָהּ<b> וְהִצְמִיחָהּ</b> <small>(ישעיה נה, י)</small> ענין כולם ענין הגדול.
<h3>צמק</h3>
וְשָׁדַיִם <b>צֹמְקִים</b> <small>(הושע ט, יד)</small>, פירוש יבשים ונגובים. ובדברי רבותינו ז"ל <small>(שבת לז ע"ב)</small> מצטמק ויפה לו. ומזה נקראו הענבים היבשים צמוקים וּשְׁנֵי <b>צִמֻּקִים</b> <small>(שמואל א' ל, יב)</small>, אמר בו התרגום <b>וּתְרֵין אִיתְכְּלִין דְעִינְבִין יַבִּישִׁין</b>.
<h3>צמר</h3>
וַיִּקַּח אֶת <b>צַמֶּרֶת</b> הָאָרֶז <small>(יחזקאל יז, ג)</small>, <b>מִצַּמֶּרֶת</b> הָאֶרֶז הָרָמָה <small>(יחזקאל יז, כב)</small>, וּבֵין עֲבֹתִים הָיְתָה <b>צַמַּרְתּוֹ</b> <small>(יחזקאל לא, ג)</small>, וְלֹא יִתְּנוּ אֶת <b>צַמַּרְתָּם</b> אֶל בֵּין עֲבֹתִים <small>(יחזקאל לא, יד)</small>, ענינם הסעיף הגבוה. <b>צֶמֶר</b> וּפִשְׁתִּים <small>(דברים כב, יא)</small>, בשש נקודות. <b>וְצֶמֶר</b> צָחַר <small>(יחזקאל כז, יח)</small>, <b>צַמְרִי</b> וּפִשְׁתִּי <small>(הושע ב, ז)</small>, <b>כַּצֶּמֶר</b> יִהְיוּ <small>(ישעיה א, יח)</small>, פירוש כצמר הלבן ידוע.
<h3>צמת</h3>
<b>צָמְתוּ</b> בַבּוֹר חַיָּי <small>(איכה ג, נג)</small>. <b>והנפעל</b> בְּעֵת יְזֹרְבוּ <b>נִצְמָתוּ</b> <small>(איוב ו, יז)</small>. ויש מפרשים אותו נתחברו מלשון צומת הגידין בדברי רבותינו ז"ל <small>(חוילין פרק רביעי משנה ו, דף עו ע"א)</small>. <b>והשם</b> <b>לַצְּמִיתֻת</b> לַקֹּנֶה אֹתוֹ <small>(ויקרא כה, ל)</small>. <b>והכבד</b> [פִּעֵל] <b>צִמְּתַתְנִי</b> קִנְאָתִי <small>(תהלים קיט, קלט)</small>, בִּעוּתֶיךָ <b>צִמְּתוּתֻנִי</b> <small>(תהלים פח, יז)</small>, וכבר ביארנו דקדוק המלה הזאת בחלק הדקדוק מזה השער בשער הפעלים בטור השלישי. <b>וכבד אחר</b> [הִפְעִיל] אוֹתוֹ <b>אַצְמִית</b> <small>(תהלים קא, ה)</small>, <b>הִצְמַתָּה</b> כָּל זוֹנֶה מִמֶּךָּ <small>(תהלים עג, כז)</small>, וּמְשַׂנְאַי <b>אַצְמִיתֵם</b> <small>(תהלים יח, מא)</small>, <b>יַצְמִיתֵם</b> י"י אֱלֹהֵינוּ <small>(תהלים צד, כג)</small>, כולם ענין כריתה.
<h3>צנן</h3>
<b>כְּצִנַּת</b> שֶׁלֶג בְּיוֹם קָצִיר <small>(משלי כה, יג)</small>, ענינו ענין קרירות. ומצאנו הכפל בדברי רבותינו ז"ל בשביל שלא תצטנן חם לתוך צונן <small>(פסחים עו ע"א)</small>, מפריש מן החמה על הצוננת ומן הצוננת על החמה <small>(דמאי פרק חמישי ו משנה ג, דף טז ע"ב)</small>. וענין אחר <b>וְלִצְנִינִם</b> בְּצִדֵּיכֶם <small>(במדבר לג, נה)</small>, <b>וְלִצְנִנִים</b> בְּעֵינֵיכֶם <small>(יהושע כג, יג)</small>, ענין קוץ ופירשו מסוכת קוצים הסובבת, לסגור ולכלוא אתכם מאין יוצא ומאין בא. או יהיה דרך משל כמו לְשִׂכִּים בְּעֵינֵיכֶם <small>(במדבר לג, נה)</small>. ובחסרון אות הכפל וְאֶל <b>מִצִּנִּים</b> יִקָּחֵהוּ <small>(איוב ה, ה)</small>, <b>צִנִּים</b> פַּחִים בְּדֶרֶךְ עִקֵּשׁ <small>(משלי כב, ה)</small>. ובלשון נקבה וְנִשָּׂא אֶתְכֶם <b>בְּצִנּוֹת</b> <small>(עמוס ד, ב)</small>. ויש לפרש צנים פחים מענין קרירות כלומר הקרירות כפחים בדרך עקש. וענין אחר וְנֹשֵׂא <b>הַצִּנָּה</b> הֹלֵךְ לְפָנָיו <small>(שמואל א' יז, ז)</small>, עֹרְכֵי <b>צִנָּה</b> וָרֹמַח <small>(דברי הימים א' יב, ח)</small>, <b>צִנָּה</b> וְסֹחֵרָה אֲמִתּוֹ <small>(תהלים צא, ד)</small>. והקבוץ וּבְכָל עִיר וָעִיר <b>צִנּוֹת</b> וּרְמָחִים <small>(דברי הימים ב' יא, יב)</small>, כלי מלחמה דומה למגן <b>טרג"א</b> בלע"ז. וכן בערבי <b>אלדרק"ה</b>. ויש לפרש מזה וְנִשָּׂא אֶתְכֶם <b>בְּצִנּוֹת</b> <small>(עמוס ד, ב)</small>, והם הדוגיות הקטנות שהן עשויות כמגן וצנה. וכן פירשו רבותינו ז"ל <b>וְאַחֲרִיתְכֶן בְּסִירוֹת דּוּגָה</b>, שאמרו <small>(בבא בתרא עג ע"א)</small> סומכוס אומר המוכר את הספינה מכר את הדוגית, ואמרו <small>(שם)</small> סומכוס דבר ארעא דישראל הוא קרי ליה דוגית כדכתיב ואחריתכן בסירות דוגה. וכן תרגם יונתן <b>בְּצִנּוֹת</b> מן צנה ומגן, <b>וְיִטְלוּן יַתְכוֹן עַמְמַיָא עַל תְּרֵיסְהוּן וּבְנַתְכוֹן בְּדוּגִית צָיְדִין</b>.
<h3>צנח</h3>
<b>וַתִּצְנַח</b> בָּאָרֶץ <small>(שופטים ד, כא)</small>, ענינו ענין נעיצה. וכן אמר התרגום <b>וּנְעָצַת בְּעַרְעָא</b>. וכן <b>וַתִּצְנַח</b> מֵעַל הַחֲמוֹר <small>(יהושע טו, יח)</small>, הפילה עצמה כל כך בחזקה מן החמור בא כאלו היתה נעוצה בארץ. אבל התרגום אמר בזה <b>וְאִתְרְכִינַת מֵעַל חַמְרָא</b> כתרגום וַתִּפֹּל מֵעַל הַגָּמָל <small>(בראשית כד, סד)</small> <b>וְאִתְרְכִינַת</b>.
<h3>צנם</h3>
<b>צְנֻמוֹת</b> דַּקּוֹת <small>(בראשית מא, כג)</small>, פירוש קטנוה ודקות. ובדברי רבותינו ז"ל <small>(ברכות לט ע"א)</small>, פת צנומה בקערה כלומר פת הפתותה פתיתים קטנים. ויש מפרשים צנומות מלשון צונמא בדברי רבותינו <small>(בבא בתרא יח ע"א. פט ע"ב)</small>, שהוא הסלע, והשבילים הגדלות בסלעים יש בהן יובש עד שהם דקות הרבה מפני היובש. וכן פת צנומה פירוש פת היבשה, כי הפת היבשה יעשו אותה פתיתין קטנים לשרותם במרק בקערה.
<h3>צנע</h3>
וְאֶת <b>צְנוּעִים</b> חָכְמָה <small>(משלי יא, ב)</small>, ענינו השפלים והמסתתרים מרוב ענותם בהם תמצא החכמה. <b>והמקור מן הכבד</b> [הִפְעִיל] <b>וְהַצְנֵעַ</b> לֶכֶת <small>(מיכה ו, ח)</small>. ובמשנה <small>(שבת ו פרק עשירי משנה א. דף צ ע"ב)</small> המצניע לזרע.
<h3>צנף</h3>
<b>צָנוֹף יִצְנָפְךָ צְנֵפָה</b> <small>(ישעיה כב, יח)</small>, פירוש יהפכך הפוך ויסבבך סביב כסבוב המצנפת. <b>וּבְמִצְנֶפֶת</b> בַּד יִצְנֹף <small>(ויקרא טז, ד)</small>, הָסִיר <b>הַמִּצְנֶפֶת</b> וְהָרִים הָעֲטָרָה <small>(יחזקאל כא, לא)</small>, <b>מִצְנֶפֶת</b> וְאַבְנֵט <small>(שמות כח, ד)</small>.<b> הַצָּנִיף</b> הַטָּהוֹר <small>(זכריה ג, ה)</small>, כִּמְעִיל<b> וְצָנִיף</b> <small>(איוב כט, יד)</small>, והקבוץ בלשון נקבות <b>וְהַצְּנִיפוֹת</b> וְהָרְדִידִים <small>(ישעיה ג, כג)</small>, ידוע.
<h3>צנק</h3>
אֶל הַמַּהְפֶּכֶת וְאֶל <b>הַצִּינֹק</b> <small>(ירמיה כט, כו)</small>, הוא בית הסהר. ויש מפרשים שתי המלות האלה כבלים, המהפכת הוא כלי מסגר והוא שני עצים ועושים בנתים בית צואר שיכניסו שם האסורים צוארם וצינוק כילי מסגר לידים.
<h3>צנר</h3>
וְיִגַּע <b>בַּצִּנּוֹר</b> <small>(שמואל ב' ה, ח)</small>, פירוש מרוב הידוע בדברי רבותינו ז"ל <small>(בבא בתרא פרק שלישי משנה ו, דף נט ע"א)</small> והוא שנשפכין בו מי הגג. וכן לְקוֹל<b> צִנּוֹרֶיךָ</b> <small>(תהלים מב, ח)</small>, המשיל העננים לצנורים בשפכם המים. ויונתן תרגם <b>וְיִגַּע בַּצִּנּוֹר</b> <b>וְיִשְׁרֵי לְמִכְבַּשׁ כְּרַכָּא</b>.
<h3>צעד</h3>
כִּי <b>צָעֲדוּ</b> נֹשְׂאֵי אֲרוֹן י"י <small>(שמואל ב' ו, יג)</small>. בָּנוֹת <b>צָעֲדָה</b> <small>(בראשית מט, כב)</small>, פירוש כל אחת מהבנות גבהה עד שצעדה על החומה, והבנות הם הפארות. וְדֶרֶךְ בֵּיתָהּ <b>יִצְעָד</b> <small>(משלי ז, ח)</small>, בְּזַעַם <b>תִּצְעַד</b> אָרֶץ <small>(חבקוק ג, יב)</small>, <b>בְּצַעְדְּךָ</b> בִישִׁימוֹן סֶלָה <small>(תהלים סח, ח)</small>. <b>והשם</b> מֵיטִיבֵי <b>צָעַד</b> <small>(משלי ל, כט)</small>, תַּרְחִיב <b>צַעֲדִי</b> תַחְתָּי <small>(תהלים יח, לז)</small> שִׁשָּׁה <b>צְעָדִים</b> <small>(שמואל ב' ו, יג)</small>. ובתוספת <b>ה"א</b> אֶת קוֹל <b>הַצְּעָדָה</b> <small>(דברי הימים א' יד, טו)</small>. ובתוספות <b>מ"ם</b> מֵי"י <b>מִצְעֲדֵי</b> גֶבֶר כּוֹנָנוּ <small>(תהלים לז, כג)</small>. וְלֻבִים וְכֻשִׁים<b> בְּמִצְעָדָיו</b> <small>(דניאיל יא, מג)</small>. <b>והכבד</b> [הִפְעִיל] <b>וְתַצְעִדֵהוּ</b> לְמֶלֶךְ בַּלָּהוֹת <small>(איוב יח, יד)</small>, ענין כולם פסיעה ופסיעות.<b> אֶצְעָדָה</b> וְצָמִיד <small>(במדבר לא, נ)</small>, הוא מחליי הזרוע כמו שאמר <b>וְאֶצְעָדָה</b> אֲשֶׁר עַל זְרֹעוֹ <small>(שמואל ב' א, י)</small>. והקבוץ מבלי <b>אל"ף</b> נוספת הַפְּאֵרִים <b>וְהַצְּעָדוֹת</b> <small>(ישעיה ג, כ)</small>. ויונתן תרגם<b> וְשֵׁירֵי רְגִלַיָא</b>, ידמה כי הוא כלי אחד יש שהוא עשוי לזרוע ויש שהוא עשוי לרגל, ואשר עשוי לרגל נקרא <b>צְעָדָה</b> על התכונה לשון צעד, ואשר עשוי לזרוע לפי שהוא עשוי על תכונת אותו של רגל נקרא גם כן אצעדה.
<h3>צעה</h3>
מִהַר <b>צֹעֶה</b> לְהִפָּתֵחַ <small>(ישעיה נא, יד)</small>, פירוש גולה והולך ממקום למקום כלומר מהר הגולה והאסור להפתח ממאסרו. וכן אַתְּ <b>צֹעָה</b> זֹנָה <small>(ירמיה ב, כ)</small>, כי כן דרך הזונה ללכת ממקום אל מקום ומבית אל בית כמו שאמר עליה במקום אחר בְּבֵיתָהּ לֹא יִשְׁכְּנוּ רַגְלֶיהָ <small>(משלי ז, יא)</small>. וכן <b>צֹעֶה</b> בְּרֹב כֹּחוֹ <small>(ישעיה סג, א)</small> אך הוא פעל <b>יוצא</b> פירוש מסיע ממקום אל מקום כלומר מסיע ישראל מכל מקומות גלותם אשר נפוצו שמה, וזהו שאמר ברב כחו. וכן [פִּעֵל] וְשִׁלַּחְתִּי לֹו <b>צֹעִים</b> <b>וְצֵעֻהוּ</b> <small>(ירמיה מח, יב)</small>, כלומר אשלח לו מגלים ומסיעים אותו והסיעוהו ממקומו והגלוהו, אך <b>וְצֵעֻהוּ</b> <b>מהבנין הכבד הדגוש</b>.
<h3>צען</h3>
אֹהֶל בַּל <b>יִצְעָן</b> <small>(ישעיה לג, כ)</small>, פירוש בל לעתק. ואדוני אבי ז"ל פירשו משרש <b>יָצַע</b> ומענינו. ושם ביארנוהו.
<h3>צעף</h3>
וַתְּכַס<b> בַּצָּעִיף</b> <small>(בראשית לח, יד)</small>, וַתָּסַר <b>צְעִיפָהּ</b> מֵעָלֶיהָ <small>(בראשית לח, יט)</small>, עטוף שמעטפות בו הנשים פניהם.
<h3>צעק</h3>
<b>צָעַק</b> לִבָּם <small>(איכה ב, יח)</small>, <b>צָעֲקוּ</b> וַי"י שָׁמֵעַ <small>(תהלים לד, יח)</small>, עַל כֵּן הֵם <b>צֹעֲקִים</b> <small>(שמות ה, ח)</small>, עֲלִי הַלְּבָנוֹן <b>וּצְעָקִי</b> <small>(ירמיה כב, כ)</small>, <b>פ"א</b> הפעל בקמץ חטף. כִּי אִם <b>צָעֹק יִצְעַק</b> <small>(שמות כב, כב)</small>.<b> והשם</b> וַיִּצְעַק <b>צְעָקָה</b> גְּדֹלָה <small>(בראשית כז, לד)</small>, <b>הַכְּצַעֲקָתָהּ</b> הַבָּאָה אֵלַי <small>(בראשית יח, כא)</small> וְאֶת <b>צַעֲקָתָם</b> שָׁמַעְתִּי <small>(שמות ג, ז)</small>, <b>והנפעל</b> <b>וַיִּצָּעֲקוּ</b> מִכֹּל חֹגֵר חֲגֹרָה <small>(מלכים ב' ג, כא)</small>, <b>וַיִּצָּעֵק</b> אִישׁ יִשְׂרָאֵל <small>(שופטים ז, כג)</small>. <b>והכבד</b> [פִּעֵל] וְהוּא <b>מְצַעֵק</b> אָבִי אָבִי <small>(מלכים ב' ב, יב)</small> ענינם כענין זעקה ב<b>זי"ן</b>.
<h3>צער</h3>
<b>וְיִצְעֲרוּ</b> וְלֹא יָבִין לָמוֹ <small>(איוב יד, כא)</small>, ענינו ימעטו כמו שאמר בהפכו יכבדו בניו ולא ידע <small>(שם)</small> וְהִכְבַּדְתִּים וְלֹא <b>יִצְעָרוּ</b> <small>(ירמיה ל, יט)</small>. <b>והשם</b> וְהָיָה רֵאשִׁיתְךָ <b>מִצְעָר</b> <small>(איוב ח, ז)</small>, הֲלֹא <b>מִצְעָר</b> הִוא <small>(בראשית יט, כ)</small>, כלומר הלא היא דבר מצער. <b>לַמִּצְעָר</b> יָרְשׁוּ עַם קָדְשֶׁךָ <small>(ישעיה סג, יח)</small>, פירוש לזמן מועט ירשו נחלתם עם קדשך, כי לא עמדו בה אלא זמן מועט ובאו אויביכם ובוססו מקדשך <small>(שם)</small>. ומשקל אחר <b>וְהַצָּעִיר כִּצְעִרָתוֹ</b> <small>(בראשית מג, לג)</small>, <b>וְהַצְּעִירָה</b> גַם הִוא <small>(בראשית יט, לח)</small>, שָׁלְחוּ צְעִורֵיהֶם [<b>צְעִירֵיהֶם</b>] <small>(ירמיה יד, ה)</small> הִשְׁמִיעוּ זְּעָקָה צְעִורֶיהָ [<b>צְעִירֶיהָ</b>] <small>(ירמיה מח, ד)</small>. וַהֲשִׁבֹתִי יָדִי עַל <b>הַצֹּעֲרִים</b> <small>(זכריה יג, ז)</small>, <b>תאר</b> בפלס <b>אובדים</b>. ומשקל אחר יָצָא קֶרֶן אַחַת <b>מִצְּעִירָה</b> <small>(דניאל ח, ט)</small>, ודגש הצרי לתפארת הקריאה כולם ענין מיעוט. ויונתן תרגם <b>הִשְׁמִיעוּ זְּעָקָה צְעִורֶיהָ [צְעִירֶיהָ]</b> <b>שִׁלְטוֹנֵיהוֹן</b>. ואפשר שתיה דעתו שכנה הגדולים בלשון צעירים על דרך גנאי.
<h3>צפד</h3>
<b>צָפַד</b> עוֹרָם עַל עַצְמָם <small>(איכה ד, ח)</small>, ענינו דבק, ובדברי רבותינו ז"ל מפני שהחומץ צופדן כלומר הובשן.
<h3>צפה</h3>
<b>צֹפֶה</b> נְתַתִּיךָ <small>(יחזקאל ג, יז)</small>, צֹפָו [<b>צֹפָיו</b>] עִוְרִים <small>(ישעיה נו, י)</small>,<b> יִצֶף</b> י"י <small>(בראשית לא, מט)</small>, עֵינָיו בַּגּוֹיִם <b>תִּצְפֶּינָה</b> <small>(תהלים סו, ז)</small>, וְצָפוּ [<b>וְצָפוּי</b>] הוּא אֱלֵי חָרֶב <small>(איוב טו, כב)</small>, <b>צָפֹה הַצָּפִית</b> <small>(ישעיה כא, ה)</small>. ויהיה <b>הַצָּפִית</b> <b>תאר</b> לצופה וה<b>תי"ו</b> תמורת <b>ה"א למ"ד</b> הפעל. או תהיה ה<b>תי"ו</b> נוספת בפלס <b>דָּלִית</b> מן דיליותיו, <b>זוית</b> מן כְּזָוִיּוֹת מִזְבֵּחַ <small>(זכריה ט, טו)</small>. ובבראשית רבה <small>(סוף פרשה סג. דף עא ע"א)</small> צפה הצפי סדר מנרתא.......אית אתרא דקריין מנרהא צפיתא. וְהִשְׁקֵיתִי אֶרֶץ <b>צָפָתְךָ</b> מִדָּמְךָ <small>(יחזקאל לב, ו)</small>, ענינו ארץ השקפתך והבטתך, כלומר אפילו המקומות הגבוהים אשקה מדמך. וכבר כתבנו בו פירוש אחר בשרש <b>צוּף</b>. <b>והפעל הכבד</b> [פִּעֵל] בְּצִפִּיָּתֵנוּ <b>צִפִּינוּ</b> <small>(איכה ד, יז)</small>, בֹּקֶר אֶעֱרָךְ לְךָ<b> וַאֲצַפֶּה</b> <small>(תהלים ה, ד)</small>, וַאֲנִי בַּי"י <b>אֲצַפֶּה</b> <small>(מיכה ז, ז)</small>, <b>צַפֵּה</b> דֶרֶךְ <small>(נחום ב, ב)</small>, עִמְדִי<b> וְצַפִּי</b> <small>(ירמיה מח, יט)</small>. ובזה הבנין הוא קרוב לענין תוחלת כי המיחל לאחר מביט לו. <b>והשם</b> וַיִּקְרָא אַרְיֵה עַל <b>מִצְפֶּה</b> <small>(ישעיה כא, ח)</small>. ומשקל אחר <b>צוֹפִיָּה</b> מן בְּצִפִּיָּתֵנוּ צִפִּינוּ <small>(איכה ד, יז)</small>. ונקרא המקום הגבוה מצפה לפי שאדם צופה ממנו למרחוק. אֶל י"י <b>הַמִּצְפָּה</b> <small>(שמואל א' י, יז)</small>, כולם ענין הבטה. וענין אחר <b>וְצִפָּה</b> רָאשֵׁיהֶם <small>(שמות לו, לח)</small>, <b>וְצִפִּיתָ</b> אֹתָם <small>(שמות כז, ו)</small>,<b> וַיְצַף</b> אֶת הַבַּיִת <small>(דברי הימים ב' ג, ו)</small>, <b>מְצֻפֶּה</b> עַל חָרֶשׂ <small>(משלי כו, כג)</small>. <b>והשם</b> <b>צִפּוּי</b> לַמִּזְבֵּחַ <small>(במדבר יז, ד)</small>. ויתכן להיות מזה השרש והענין <b>וְהַצֶּפֶת</b> אֲשֶׁר עַל רֹאשׁוֹ אַמּוֹת חָמֵשׁ <small>(דברי הימים ב' ג, טו)</small>. ונקראת הכותרת כן לפי שהיתה צפוי לעמוד. וה<b>תי"ו</b> בצפת במקום <b>ה"א למ"ד</b> הפעל כ<b>תי"ו</b> <b>שֹׁקֶת</b>. או תהיה ה<b>תי"ו</b> בשניהם נוספת ב<b>תי"ו</b> <b>גְּבֶרֶת, דְּבֶלֶת</b> ו<b>למ"ד</b> הפעל נפלה. והנני עתיד לכתוב <b>צֶפֶת</b> שרש בפני עצמו כי כן כתבו רבי יונה ואמר בשם הגאון רב סעדיה כי ביאור המלה <b>צנצנת</b>.
<h3>צפח</h3>
וְאֶת <b>צַפַּחַת</b> הַמַּיִם <small>(שמואל א' כו, יא)</small>, וּמְעַט שֶׁמֶן <b>בַּצַּפָּחַת</b> <small>(מלכים א' יז, יב)</small>, כמו צלוחית. <b>כְּצַפִּיחִת</b> בִּדְבָשׁ <small>(שמות טז, לא)</small>, פירוש רקיקין אופין אותן בשמן וטובלין אותן בדבש ותרגומו <b>כְּאִסְקְרֵיטָוָן בִּדְבָשׁ</b>. ופירש הגאון <small>(אבן עזרא, שמות טז, לא)</small> צפיחית מן צפחת המים כי עושין מהן כדמות כלים וציורים רבים. וכן תרגם צַנְתֲּרוֹת הַזָּהָב <small>(זכריה ד, יב)</small> <b>אִסְקְרִיטְוָן דִדְהַב</b> ולשון כלים הם.
<h3>צפן</h3>
<b>צֹפְנֶיהָ צָפַן</b> רוּחַ <small>(משלי כז, טז)</small>, <b>צָפַנְתִּי</b> לָךְ <small>(שיר השירים ז, יד)</small>, אֲשֶׁר <b>צָפַנְתָּ</b> לִּירֵאֶיךָ <small>(תהלים לא, כ)</small>, וְאֵלֶּה <b>צָפַנְתָּ</b> בִלְבָבֶךָ <small>(איוב י, יג)</small>, כִּי לִבָּם <b>צָפַנְתָּ</b> מִשָּׂכֶל <small>(איוב יז, ד)</small>, וִצְפֹּן [<b>יִצְפֹּן</b>] לַיְשָׁרִים תּוּשִׁיָּה <small>(משלי ב, ז)</small>, וּמִצְוֹתַי <b>תִּצְפֹּן</b> אִתָּךְ <small>(משלי ב, א)</small>. אֶת שְׁנֵי הָאֲנָשִׁים <b>וַתִּצְפְּנוֹ</b> <small>(יהושע ב, ד)</small>, פירוש אמר <b>וַתִּצְפְּנוֹ</b>, כי לא החביאה שניהם יהד במקום אחד רק זה לבדו וזה לבדו כדי שלא ירגיש עליהם אדם. ויש לפרש כי מלת <b>וַתִּצְפְּנוֹ</b> שב אל מלת <b>את</b> שהיא כוללת שניהם. וכן וַיּוּשַׁב אֶת מֹשֶׁה וְאֶת אַהֲרֹן <small>(שמות י, ח)</small> ויתכן לפי שהיה משה עקר אמר לשון יחיד ואהרן עמו. וכן וַיָּבֹא מֹשֶׁה וְאַהֲרֹן <small>(שמות ז, י)</small>. ופירוש <b>צֹפְנֶיהָ צָפַן רוּחַ</b> מי שירצה לצפון האשה הרעה ולהסתירה שלא ישמעו בחוץ עניניה הרעים כמו אם ירצה לצפון הרוח שלא יוכל לצפון אותו וְשֶׁמֶן יְמִינוֹ יִקְרָא <small>(שם)</small> כמו שמן ימינו שיקרא ויכריז על עצמו שהוא רוקח ומריח כן האשה ירגישו בה מרחוק. וקרא השמן הרוקח שמן ימינו לפי שיד הימין מוכנת למשוח ומה שדבק בה מן השמן הוא מריח. כִּי <b>יִצְפְּנֵנִי</b> בְּסֻכֹּה <small>(תהלים כז, ה)</small>, <b>נִצְפְּנָה</b> לְנָקִי חִנָּם <small>(משלי א, יא)</small>, <b>יִצְפְּנוּ</b> לְנַפְשֹׁתָם <small>(משלי א, יח)</small>. ואדוני אבי ז"ל פירש <b>נִצְפְּנָה לְנָקִי חִנָּם</b>, יצפנו לנפשותם, פעלים <b>עומדים</b>. וכן יָגוּרוּ יִצְפֹּינוּ [<b>יִצְפּוֹנוּ</b>] <small>(תהלים נו, ז)</small>, כלומר יארובו שמשימין עצמם במקום צפון. וכן עֵינָיו לְחֵלְכָה <b>יִצְפֹּנוּ</b> <small>(תהלים י, ח)</small>. וְחִלְּלוּ אֶת <b>צְפוּנִי</b> <small>(יחזקאל ז, כב)</small>, פעול ופירושו הדבר הנסתר והמוצנע. או יהיה שם. וכן וּצְפיּנְךָ [<b>וּצְפוּנְךָ</b>] תְּמַלֵּא בִטְנָם <small>(תהלים יז, יד)</small>, הטוב הצפון אצלך לתתו לאשר ישר בעיניך, ולפיכך קרא טוב העולם הזה צפון כי לא תשיגהו יד האדם לרצונו כי אם ברצון הבורא והנה הטוב לעיניו נמנע ממנו כאילו הוא צפון. וְיִתְיָעֲצוּ עַל <b>צְפוּנֶיךָ</b> <small>(תהלים פג, ד)</small>, פירוש על ישראל שהם צפונים ונסתרים תחת כנפיך. <b>והנפעל</b> וְלֹא <b>נִצְפַּן</b> עֲוֹנָם מִנֶּגֶד עֵינָי <small>(ירמיה טז, יז)</small>, וּמִסְפַּר שָׁנִים <b>נִצְפְּנוּ</b> לֶעָרִיץ <small>(איוב טו, כ)</small>. <b>והפעל הכבד</b> [הִפְעִיל] מִי יִתֵּן בִּשְׁאוֹל <b>תַּצְפִּנֵנִי</b> <small>(איוב יד, יג)</small>. וְלֹא יָכְלָה עוֹד <b>הַצְּפִינוֹ</b> <small>(שמות ב, ג)</small>. ודגש הצרי לתפארת כדגש <b>מִקְּדָשׁ</b> י"י <small>(שמות טו, יז)</small>. <b>והשם</b> נִבְעוּ <b>מַצְפֻּנָיו</b> <small>(עבדיה ו)</small>, כולם ענין הסתר והצנע. אֹמַר <b>לַצָּפוֹן</b> תֵּנִי <small>(ישעיה מג, ו)</small>. ובא בשוא שלא בסמיכות וְאֶל הַמְּלָכִים אֲשֶׁר <b>מִצְּפוֹן</b> <small>(יהושע יא, ב)</small>. <b>צָפֹנָה</b> וָנֶגְבָּה <small>(בראשית יג, יד)</small>, ידוע, והיא הפאה השמאלית. ונקראת כן לפי שהישוב בה בקצה האחרון מעט כאילו הוא מקום צפון ואינו נראה לבני אדם. או נקראת כן לפי שמהלך השמש אינו על פאתו כי אם על הפאה הדרומית וכאילו אותו הרוח צפון מהשמש.
<h3>צפע</h3>
כִּי מִשֹּׁרֶשׁ נָחָשׁ יֵצֵא <b>צֶפַע</b> <small>(ישעיה יד, כט)</small>, בסגול. <b>וּכְצִפְעֹנִי</b> יַפְרִשׁ <small>(משלי כג, לב)</small>, נְחָשִׁים <b>צִפְעֹנִים</b> <small>(ירמיה ח, יז)</small>, פירושו נחשים וצפעונים. או יהיה צפעונים תאר לנחשים והוא שיהיה הצפעוני הנחש הקשה והעז. צְפִועֵי [<b>צְפִיעֵי</b>] הַבָּקָר <small>(יחזקאל ד, טו)</small>, פירוש צואתם. וכן בענין הזה הַצֶּאֱצָאִים <b>וְהַצְּפִעוֹת</b> <small>(ישעיה כב, כד)</small>, פירוש הבנים והבנות וכאילו אמר הצאצאים והצאצאות. ואמר בו התרגום <b>בְּנַיָא וּבְנֵי בְנַיָא</b>.
<h3>צפר</h3>
יָשֹׁב <b>וְיִצְפֹּר</b> <small>(שופטים ז, ג)</small>, ענינו ישכים בבקר. ותרגום <b>בֹּקֶר</b> <b>צַפְרָא</b>. וכן בָּאָה <b>הַצְּפִירָה</b> <small>(יחזקאל ז, ז)</small>, כלומר הגזרה הבאה עליך בבקר. ויש מפרשים <b>וְיִצְפֹּר</b>, ו<b>הַצְּפִירָה</b> ענין סיבוב. ויונתן תרגם <b>הַצְּפִירָה</b> <b>מַלְכוּתָא</b>. <b>וְלִצְפִירַת</b> תִּפְאָרָה <small>(ישעיה כח, ה)</small>, המצנפת שסובבין על הראש. ובמשנה <small>(כלים פרק ששה עשר משנה ז, דף כה,ע"ב)</small>, הקופה משיעשה בה שתי צפירות לרחב שלה והערק משיעשה בה צפירה אחת, פירוש הסיבוב שעושין לקופה סביבותיה. כָּל <b>צִפּוֹר</b> טְהֹרָה <small>(דברים יד, יא)</small>, כֹּל <b>צִפּוֹר</b> כָּל כָּנָף <small>(יחזקאל יז, כג)</small>, שְׁתֵּי <b>צִפֳּרִים</b> חַיּוֹת טְהֹרוֹת <small>(ויקרא יד, ד)</small>. ובלשון זכר <b>כְּצִפּוֹר</b> בּוֹדֵד עַל גָּג <small>(תהלים קב, ח)</small>, אֲשֶׁר שָׁם <b>צִפֳּרִים</b> יְקַנֵּנוּ <small>(תהלים קד, יז)</small>, שם כולל לכל עוף. ופעם פרט גַּם <b>צִפּוֹר</b> מָצְאָה בַיִת וּדְרוֹר קֵן לָהּ <small>(תהלים פד, ד)</small>, כי אחר שהאחרון פרט, הראשון גם כן פרט והוא עוף קטן והוא רב המין לפיכך כלל כל עוף בזה השם.<b> וְהַצָּפִיר</b> הַשָּׂעִיר <small>(דניאל ח, כא)</small>, <b>וּצְפִיר</b> הָעִזִּים <small>(דניאל ח, ח)</small>, <b>צְפִירֵי</b> חַטָּאת שְׁנֵים עָשָׂר <small>(עזרא ח, לה)</small>, ידוע. ותרגום <b>שְׂעִיר</b> <small>(בראשית לז, לא)</small> <b>צְפִיר</b>. ומה שאמר <b>וְהַצָּפִיר הַשָּׂעִיר</b> כפל לבאר כמו נֶגְבָּה תֵימָנָה <small>(שמות כו, יח)</small> קֵדְמָה מִזְרָחָה <small>(במדבר לד, טו)</small> כי הלשון האחרון מבואר מן הראשון ולשון צפיר אינו מורגל בלשון כמו שעיר כי אם בלשון ארמי. או פירוש השעיר מן וְיִשְׂתָּעֵר עָלָיו מֶלֶךְ <b>הַצָּפוֹן</b> <small>(דניאל יא, מ)</small>. <b>בְּצִפֹּרֶן</b> שָׁמִיר <small>(ירמיה יז, א)</small>, וְעָשְׂתָה אֶת <b>צִפָּרְנֶיהָ</b> <small>(דברים כא, יב)</small>, ידוע. ולפי שחותר אדם בצפרניו קרא לעט ברזל החותר ציפורן לפיכך אמר <b>בְּצִפֹּרֶן שָׁמִיר</b> כי שמיר הוא הברזל החזק. וכן במדרש <small>(למדנו בריש פקודי דף מג, עד)</small>, נטל צפורן של ברזל.
<h3>צפת</h3>
<b>וְהַצֶּפֶת</b> אֲשֶׁר עַל רֹאשׁוֹ אַמּוֹת חָמֵשׁ <small>(דברי הימים ב' ג, טו)</small>, בשש נקודות ענינו כמו <b>כותרת</b>. וכן הוא במקומו במלכים <small>(מלכים א' ז, טז)</small> וכבר פירשתיו בשרש <b>צָפָה</b>.
<h3>צקל</h3>
וְכַרְמֶל <b>בְּצִקְלֹנוֹ</b> <small>(מלכים ב' ד, מב)</small>, אמר בו התרגום<b> וּפֵירוּכִן בִּלְבוּשֵׁיהּ</b>.
<h3>צרר</h3>
<b>וְצָרְרוּ</b> אֶתְכֶם <small>(במדבר לג, נה)</small>,<b> צָרוֹר</b> אֶת הַמִּדְיָנִים <small>(במדבר כה, יז)</small>, כי <b>צֹרֲרִים</b> הֵם לָכֶם <small>(במדבר כה, יח)</small>. וְצַרְתִּי אֶת <b>צֹרְרֶיךָ</b> <small>(שמות כג, כב)</small>, רוצה לומר צוררים לך. ואפשר להיות מזה השרש וִיהוּדָה לֹא <b>יָצֹר</b> אֶת אֶפְרָיִם <small>(ישעיה יא, יג)</small>. וכבר כתבנוהו בשרש <b>צוּר</b>. וַתִּהְיֶינָה <b>צְרֻרוֹת</b> <small>(שמואל ב' כ, ג)</small>, <b>לִצְרֹר</b> לְגַלּוֹת עֶרְוָתָהּ <small>(ויקרא יח, יח)</small>. <b>והשם</b> מִן <b>הַמֵּצַר</b> <small>(תהלים קיח, ה)</small>, בֵּין <b>הַמְּצָרִים</b> <small>(איכה א, ג)</small>, <b>וּמְצָרֵי</b> שְׁאוֹל מְצָאוּנִי <small>(תהלים קטו, ג)</small>. והחכם רבי יהודה שם ענין אחר וְכִעֲסַתָּה <b>צָרָתָהּ</b> <small>(שמואל א' א, ו)</small>, <b>לִצְרֹר</b> לְגַלּוֹת עֶרְוָתָהּ <small>(ויקרא יח, יג)</small>. וכבר ביארנו עני צרתה בשרש צוּר. וכתב רבי יהודה בעקר זה <b>וְהֵצַר</b> לְךָ <small>(דברים כח, נב)</small>, <b>וַהֲצֵרֹתִי</b> לָאָדָם <small>(צפניה א, יז)</small>. וכבר כתבנום בשרש <b>צוּר</b>. וכן כתבנו שם<b> צַר</b> וְאוֹיֵב <small>(אסתר ז, ו)</small>, <b>צָרָה</b> כְּמַבְכִּירָה <small>(ירמיה ד, לא)</small>, בְּשֵׁשׁ <b>צָרוֹת</b> <small>(איוב ה, יט)</small>, <b>צַר</b> לִי מְאֹד <small>(שמואל ב' כד, יד)</small>, והדומים להם. ויתכן היות שרש כולם <b>צָרַר</b>. וענין אחר מִי <b>צָרַר</b> מַיִם בַּשִּׂמְלָה <small>(משלי ל, ד)</small>, <b>צֹרֵר</b> מַיִם בְּעָבָיו <small>(איוב כו, ח)</small>, <b>כִּצְרוֹר</b> אֶבֶן בְּמַרְגֵּמָה <small>(משלי כו, ח)</small>.<b> והכבד</b> [פֻּעַל] וּמְבֻקָּעִים <b>וּמְצֹרָרִים</b> <small>(יהושע ט, ד)</small>. <b>והשם</b> <b>צְרוֹר</b> הַכֶּסֶף לָקַח בְּיָדוֹ <small>(משלי ז, כ)</small>, מִשְׂתַּכֵּר אֶל <b>צְרוֹר</b> נָקוּב <small>(חגי א, ו)</small>, וְהִנֵּה אִישׁ<b> צְרוֹר</b> כַּסְפּוֹ <small>(בראשית מב, לה)</small>, אֶת <b>צְרֹרוֹת</b> כַּסְפֵּיהֶם <small>(שם)</small>, <b>צְרוֹר</b> הַמֹּר דּוֹדִי לִי <small>(שיר השירים א, יג)</small>, ענינם ענין קשירה. ואפשר להיות מעקר זה ומענין זה <b>צוֹר</b> תְּעוּדָה <small>(ישעיה ח, טז)</small>. וכבר כתבנוהו בשרש <b>צוּר</b> ובשרש<b> נָצַר</b>. והנכון שיהיה מן הענין הזה ותהיינה צררוה עד יום מתן כלומר כאילו היו קשורות שלא הותרו להנשא לאדם. וְלֹא יִפּוֹל<b> צְרוֹר</b> אָרֶץ <small>(עמוס ט, ט)</small>, אֲשֶׁר לֹא נִמְצָא שָׁם גַּם <b>צְרוֹר</b> <small>(שמואל ב' יז, יג)</small>, פירוש אבן והוא כמו <b>צוּר</b>, ו<b>צוּר</b> ו<b>צָרַר</b> בענין אחד.
<h3>צרב</h3>
<b>וְנִצְרְבוּ</b> בָהּ כָּל פָּנִים <small>(יחזקאל כא, ג)</small>. וְעַל שְׂפָתֹיו [שְׂפָתוֹ] כְּאֵשׁ <b>צָרָבֶת</b> <small>(משלי טו, כה)</small>, <b>תאר</b> על משקל תְּהִי נָא אָזְנְךָ <b>קַשֶּׁבֶת</b> <small>(נחמיה א, ו)</small> אלא שצרבת קמוץ מפני ההפסק וענינו כמו אש בוערת. כִּי <b>צָרֶבֶת</b> הַמִּכְוָה הִוא <small>(ויקרא יג, כח)</small> שם, וענינם ענין שרפה.
<h3>צרה</h3>
וּפַנַּג וּדְבַשׁ וָשֶׁמֶן <b>וָצֹרִי</b> <small>(יחזקאל כז, יז)</small>, בחלם. מְעַט <b>צֳרִי</b> <small>(בראשית מג, יא)</small>, <b>הַצֳרִי</b> אֵין בְּגִלְעָד <small>(ירמיה ח, כב)</small>, עֲלִי גִלְעָד וּקְחִי <b>צֳרִי</b> <small>(ירמיה מו, יא)</small>, בקמץ חטף. ובשוא לבדו <b>וּצְרִי</b> וָלֹט <small>(בראשית לז, כה)</small>. והוא נטף שהזכיר הכתוב בסממני הקטרת. וכן בדברי רבותינו ז"ל <small>(כריתות ו ע"א)</small>, רבן שמעון בן גמליאל אומר הצרי אינו אלא שרף הנוטף מעצי הקטף, שרושמין בעץ ויוצא ממנו הצרי. והוא הנקרא <b>בלסמ"ו</b> בלע"ז.
<h3>צרח</h3>
מַר <b>צֹרֵחַ</b> <small>(צפניה א, יד)</small>. <b>והכבד</b> [הִפְעִיל] יָרִיעַ אַף <b>יַצְרִיחַ</b> <small>(ישעיה מב, יג)</small>, ענינם הגבהת הקול בצעקה. וכן בענין זה נקרא הבנין הגבוה וַיָּבֹאוּ אֶל <b>צְרִיחַ</b> בֵּית אֵל <small>(שופטים ט, מו)</small>, וַיָּשִׂימוּ עַל <b>הַצְּרִיחַ</b> <small>(שופטים ט, מט)</small>, וַיַּצִּיתוּ עֲלֵיהֶם אֶת <b>הַצְּרִיחַ</b> בָּאֵשׁ <small>(שם)</small>. והקבוץ וּבַסְּלָעִים <b>וּבַצְּרִחִים</b> וּבַבֹּרוֹת <small>(שמואל א' יג, ו)</small> ואדוני אבי ז"ל פירש כי לפיכך נקרא המגדל צריח לפי שהצופה העומד שם צורח וצועק.
<h3>צרך</h3>
וַאֲנַחְנוּ נִכְרֹת עֵצִים מִן הַלְּבָנוֹן כְּכָל <b>צָרְכֶּךָ</b> <small>(דברי הימים ב' ב, טו)</small>, הלשון הזה ידוע בדברי רבותינו ז"ל <small>(ברכות פרק שלישי משנה א, דף יז ע"ב)</small> את שהמטה צורך בהן פטורין, <b>והתאר</b> צריך לבריות וזולתם הרבה. והפעל הקל ממנו אמרו במשנה <small>(שביעית פרק שביעי משנה ד. דף כ ע"ב)</small>, לקח בכור למשתה בנו או לרגל ולא צרך לו מותר למכרו. וכן שמשו בו בבנין נפעל ובנין הפעיל הרבה ובבנין התפעל.
<h3>צרע</h3>
וְהוּא <b>צָרוּעַ</b> אוֹ זָב <small>(ויקרא כב, ד)</small>, זָב <b>וּמְצֹרָע</b> <small>(שמואל ב' ג, כט)</small>, וְהִנֵּה הוּא <b>מְצֹרָע</b> בְּמִצְחוֹ <small>(דברי הימים ב' כו, כ)</small> <b>מְצֹרַעַת</b> כַּשָּׁלֶג <small>(במדבר יב, י)</small>. <b>והשם</b> נֶגַע <b>צָרַעַת</b> <small>(ויקרא יג, ט)</small> ידוע. וְשָׁלַחְתִּי אֶת <b>הַצִּרְעָה</b> <small>(שמות כג, כח)</small>, אמרו שהוא מין שרץ העוף והיתה מכה אותם בעיניהם ומטילה בהם ארס והם מתים. וחחכם רבי אברהם אבן עזרא ז"ל פירשו מענין צרעת.
<h3>צרף</h3>
לַשָּׁוְא<b> צָרַף צָרוֹף</b> <small>(ירמיה ו, כט)</small>, <b>צָרוֹף</b> הוא מקור, או יהיה תאר לצורף. <b>צְרַפְתִּיךָ</b> וְלֹא בְכָסֶף <small>(ישעיה מח, י)</small>, <b>צְרַפְתַּנִי</b> בַל תִּמְצָא <small>(תהלים יז, ג)</small>, אִמְרַת י"י <b>צְרוּפָה</b> <small>(תהלים יח, לא)</small>, אִמְרַת י"י <b>צְרָפָתְהוּ</b> <small>(תהלים קה, יט)</small>, <b>וְאֶצְרֹף</b> כַּבֹּר סִיגָיִךְ <small>(ישעיה א, כה)</small>, <b>וְאֶצְרְפֶנּוּ</b> לְךָ שָׁם <small>(שופטים ז, ד)</small>, וַתִּתְּנֵהוּ <b>לַצּוֹרֵף</b> <small>(שופטים יז, ד)</small>, הִנְנִי <b>צוֹרְפָם</b> <small>(ירמיה ט, ו)</small>, כֶּסֶף <b>צָרוּף</b> <small>(תהלים יב, ז)</small>, <b>צְרוּפָה</b> אִמְרָתְךָ מְאֹד <small>(תהלים קיט, קמ)</small>, צָרְופָה [<b>צָרְפָה</b>] כִלְיוֹתַי וְלִבִּי <small>(תהלים כו, ב)</small>, הכל ענין ההתוך והזקוק ושם הכלי שמתיכין בו <b>מַצְרֵף</b> לַכֶּסֶף <small>(משלי יז, ג)</small>. <b>והנפעל</b> וְיִתְלַבְּנוּ <b>וְיִצָּרְפוּ</b> רַבִּים <small>(דניאל יב, י)</small>.
<b>ואשר הם בני ארבע אותיות</b>
<h3>צלצל</h3>
<b>צִלְצַל</b> כְּנָפָיִם <small>(ישעיה יח, א)</small>, וכן <b>וּבְצִלְצַל</b> דָּגִים רֹאשׁוֹ <small>(איוב מ, לא)</small>, כתבנום בשרש <b>צָלַל</b>. יְיָרֵשׁ <b>הַצְּלָצַל</b> <small>(דברים כח, מב)</small>, תרגם אנקלוס <b>סַקָּאָה</b>, והוא מין ארבה. וכן בדברי רבותינו ז"ל <small>(תענית ח,ע"ב)</small>, ומעלה סקאין ואומרים כי הוא עולה באילנות ובעלים ומוצץ לחותם.
<h3>צנתר</h3>
<b>צַנְתֲּרוֹת</b> הַזָּהָב <small>(זכריה ד, יב)</small>, פירוש רבי יונה שרביטי הזהב. ויותר נכון להיות שני כלים כמין שני צנורות כמו שאמר <small>(שם)</small>, המריקים מעליהם הזהב. וכן תרגם יונתן <b>אִסְקְרִיטְוָן דִדְהַב</b> והוא שם כלי כמו שכתבנו בשרש <b>צָפַח</b>.
<h3>צנצן</h3>
<b>צִנְצֶנֶת</b> אַחַת <small>(שמות טז, לג)</small>, כמו צלוחית כתרגומו.
<h3>צעצע</h3>
כְּרוּבִים שְׁנַיִם מַעֲשֵׁה <b>צַעֲצֻעִים</b> <small>(דברי הימים ב' ג, י)</small>, כמו צאצאים כלומר מעשה נערים. כמו שפירשו רבותינו ז"ל <small>(בבא בתרא צט ע"א)</small> כרובים כרביא. וכן אמרו <small>(שם)</small> תניא אנקלוס הגר אומר כרובים מעשה צעצועים היו ומצדדין את פניהם כתלמיד הנפטר מרבו. ואמר מצדדין את פניהם לפי שכתוב אחר אומר ופניהם איש אל אחיו וכתוב אחר אומר ופניהם לבית. ויש מפרשים מעשה כרכוב היו עשויים הנקרא בלשון ערבי <b>צנע"ת א"ל כר"ט</b>.
<h3>צפצף</h3>
וּפֹצֶה פֶה <b>וּמְצַפְצֵף</b> <small>(ישעיה י, יד)</small>, <b>הַמְצַפְצְפִים</b> וְהַמַּהְגִּים <small>(ישעיה ח, יט)</small>, אִמְרָתֵךְ <b>תְּצַפְצֵף</b> <small>(ישעיה כט, ד)</small>. כְּסוּס עָגוּר כֵּן <b>אֲצַפְצֵף</b> <small>(ישעיה לח, יד)</small>, פירושו כסוס כעגור. וענין הצפצוף בעופות כענין הדבור באדם. וענין <b>אִמְרָתֵךְ תְּצַפְצֵף</b> כמו תִּשַּׁח אִמְרָתֵךְ <small>(שם)</small>. וענין אחר <b>צַפְצָפָה</b> שָׂמוֹ <small>(יחזקאל יז, ה)</small>, מין ממיני הערבה ובערבי <b>צפצ"ף</b>. והיא הפחותה כמו שאמרו רבותינו ז"ל <small>(סוכה לד ע"א)</small> ערבי נחל פרט לצפצפה הגדלה בין ההרים. והם פירשו הפסוק כן <small>(שם)</small> קָח עַל מַיִם רַבִּים צַפְצָפָה שָׂמוֹ אני עשיתי אותם כערבה הגדלה על מים רבים והם שמו עצמם כצפצפה הגדלה בין ההרים. ולדבריהם פירוש <b>שָֹמוֹ</b> שם ישראל עצמו. ויונתן תרגם <b>צַפְצָפָה שָׂמוֹ</b> <b>גְפַּן נִצְבָא שַׁוְיֵיהּ</b>, רוצה לומר אף על פי שלקחו זרע וזרעו שמו כגפן נטועה כלומר כי במהרה גדלה.
<h3>צרפת</h3>
עַד <b>צָרְפַת</b> <small>(עבדיה א, כ)</small>, אומרים כי היא הארץ הנקרא <b>פרנצ"ה</b>. אבל קוּם לֵךְ <b>צָרְפָתָה</b> אֲשֶׁר לְצִידוֹן <small>(מלכים א' יז, ט)</small>, היא שם עיר בארץ צידון.
<b>ובן חמש אותיות</b>
<h3>צפרדע</h3>
וַתַּעַל <b>הַצְּפַרְדֵּעַ</b> <small>(שמות ח, ב)</small>, וַיַּעֲלוּ אֶת <b>הַצְפַרְדְּעִים</b> <small>(שם ג)</small>, וְשָׁרַץ הַיְאֹר <b>צְפַרְדְּעִים</b> ז, כח)</small>, ידוע. ויתכן להיות <b>וַתַּעַל הַצְּפַרְדֵּעַ</b> <b>שם כלל המין</b> ולא שיאמר על אחת מהן. וכן וַתְּהִי הַכִּנָּם ח, יד)</small>. וכן אמר<b> וּצְפַרְדֵּעַ</b> וַתַּשְׁחִיתֵם <small>(תהלים עח, מה)</small>.
נשלמה אות ה<b>צד"י</b>
<h2><span style="color:Gray;">אות הק'</span></h2>
<h3>קא</h3>
וְאֶת <b>הַקָּאָת</b> <small>(ויקרא יא, יח)</small>, וִירֵשׁוּהָ <b>קָאַת</b> וְקִפּוֹד <small>(ישעיה לד, יא)</small>, כן הבי רבי יונה זה השרש. והביא <b>הַקָּאָה</b> ב<b>ה"א</b> ואמר וכבר המירו ה<b>ה"א</b> ב<b>תי"ו</b> ואמרו <b>הַקָּאָת</b>. והנה הקאה ב<b>ה"א</b> לא נמצא ולמה היתה דעתו כי עקר הקאת ב<b>ה"א</b> וה<b>תי"ו</b> תמורתה? ומי הביאו בצרה הזאת? וכן הפייט שאמר לכוס מדבר וְקָאוֹת דעתו כדעת רבי יונה. והנכון כי קאת ה<b>תי"ו</b> שרשית והוא בשקל<b> דָּבָר</b>. ובסמוך דָּמִיתִי <b>לִקְאַת</b> מִדְבָּר <small>(תהלים קב, ו)</small>. ובתלמוד <small>(חולין סג ע"א)</small> אמר רבי יהודה קאת זה הקיק. ובתלמוד ירושלמי <small>(שם)</small> תני רבי ישמעאל קאת זה הקיק. ובמשנה <small>(שבת פ' שני משנה א. דף כ ע"ב)</small> ולא בשמן קיק. ובגמרא <small>(שבת פ' שני משנה א. דף דף כא, בעי מאי שמן קיק? אמר שמואל... עוף אחד יש בכרכי הים וקיק שמו.
<b>קאה</b>
כַּאֲשֶׁר <b>קָאָה</b> אֶת הַגּוֹי <small>(ויקרא יח, כח)</small>, במשקל <b>עָשָֹה, בָּנָה, קָנָה</b>. וכנה הארץ בלשון זכר. וכן וְלֹא נָשָׂא אֹתָם הָאָרֶץ <small>(בראשית יג, ו)</small>. ובתמורת ה<b>אל"ף</b> ב<b>יו"ד</b> שְׁתוּ וְשִׁכְרוּ <b>וּקְיוּ</b> <small>(ירמיה כה, כז)</small>, ענין הקיא ידוע. ועוד נזכרנו בשרש <b>קוּא</b>.
<h3>קב</h3>
וְרֹבַע <b>הַקַּב</b> חִרְייוֹנִים [דִּבְיוֹנִים] <small>(מלכים ב' ו, כה)</small>, מדה שהיא שישית הסאה. ויתכן ששרש המלה <b>קָבַב</b> כי בהקבץ ידגש <b>קַבִּים</b>.
<h3>קבב</h3>
<b>וְקַבֹּתוֹ</b> לִי מִשָּׁם <small>(במדבר כג, כז)</small>, מָה <b>אֶקֹּב</b> לֹא <b>קַבֹּה</b> אֵל <small>(במדבר כג, ח)</small>, <b>וְקָבְנוֹ</b> לִי מִשָּׁם <small>(במדבר כג, יג)</small>, ענינם ענין קלה. וַיָּבֹא אַחַר אִישׁ יִשְׂרָאֵל אֶל <b>הַקֻּבָּה</b> <small>(במדבר כה, ח)</small>, כמו אל האהל. וברפיון וְאֶת הָאִשָּׁה אֶל <b>קֳבָתָהּ</b> <small>(שם)</small>. או יהיה אֶל <b>קֳבָתָהּ</b> מענין הַזְּרֹעַ וְהַלְּחָיַיִם <b>וְהַקֵּבָה</b> <small>(דברים יח, ג)</small>, כתרגומו <b>לִמְעָהָא</b>. עניננם הכיס שבמעי הבהמה שבו כנוס חלב היונק וקדוש בו, ונזכר בשה על דרך ההשאלה. או הוא כן במעי האדם. ורבותינו ז"ל פירשו <small>(סנהדרין פב ע"ב. חולין קלד ע"ב)</small> קבתה מקום הערוה באשה. וקבה אין לגזור על שרשו. ורבי יונה כתפו בשרש <b>קָבָה</b> בפלס <b>חֵמָה</b>. וכבר כתבנו הטוב והישר ב<b>חֵמָה</b> ששרשו <b>יָחַם</b>. וקבה למה שנהגו לקרות במשנה <small>(חולין פרק שמיני משנה ה. דף קטו ע"א)</small> בסמיכות המלה קיבת הנכרי ה<b>קו"ף</b> בצרי, וכן אמרו <small>(שם)</small> בסמיכות הכנוי כשרה שינקה מן הטרפה קבתה אסורה ידמה ששרשו <b>קוּב</b>. ויהיה אם כן ואל האשה אל קבתה משקל אחר ויהיה מנחי ה<b>עי"ן</b> והנפרד <b>קֹבָה</b>. ובהתחבר בא בקמץ חטף תמורת החולם. או הוא מנחי ה<b>למ"ד</b> והנפרר <b>קֹבֶת</b> בשקל <b>שֹׁקֶת</b>.
<h3>קבל</h3>
<b>וְקִבֵּל</b> הַיְּהוּדִים <small>(אסתר ט, כג)</small>, <b>וְקִבְּלוּ</b> הַכֹּהֲנִים <small>(עזרא ח, ל)</small>, <b>וַיְקַבְּלֵם</b> דָּוִיד <small>(דברי הימים א' יב, יח)</small> <b> וְקַבֵּל</b> מוּסָר <small>(משלי יט, כ)</small>. <b>וההפעיל</b> <b>מַקְבִּילֹת</b> הַלֻּלָאֹת <small>(שמות כו, ה)</small>, כלם ענין קבלה שהוא כענין לקיחה. ופירשו מזה וּמְחִי<b> קָבָלּוֹ</b> <small>(יחזקאל כו, ט)</small>, פירוש כלי שהוא מכה כנגד החומה. ותרגום נֶגֶד <small>(בראשית לא, לז)</small> <b>קֳבֵל</b>. וכן טעם <b>מַקְבִּילֹת הַלֻּלָאֹת</b>, שתהיה כל אחת נגד חברתה בשוה וענין נגד וענין הקבלה אחד. וכן וַיַּכֵּהוּ <b>קָבָלְ</b> עָם <small>(מלכים ב' טו, י)</small> נגד העם והוא שתי מלות וכבר פירשתי <b>וּמְחִי קָבָלּוֹ</b> בשרש <b>מָחָה</b> פירוש אחר יותר קרוב מזה אצלי.
<h3>קבע</h3>
<b>וְקָבַע</b> אֶת <b>קֹבְעֵיהֶם</b> נָפֶשׁ <small>(משלי כב, כג)</small>, <b>הֲיִקְבַּע</b> אָדָם אֱלֹהִים כִּי אַתֶּם <b>קֹבְעִים</b> אֹתִי וַאֲמַרְתֶּם בַּמֶּה <b>קְבַעֲנוּךָ</b> <small>(מלאכי ג, ח)</small>, ענין גזל ולקיחה בהכרח. וְנָתַן <b>קוֹבַע</b> נְחשֶׁת עַל רֹאשׁוֹ <small>(שמואל א' יז, לח)</small>, <b>מלעיל</b>. ו<b>מלרע</b> צִנָּה וּמָגֵן<b> וְקוֹבַע</b> יָשִׂימוּ עָלַיִךְ <small>(יחזקאל כג, כד)</small> והמסורת עליו לית כותית. ולפי שנמצא במקצת ספרים ונתן כובע נחשת על ראשו ב<b>כ"ף</b> והוא ב<b>קו"ף</b> ברוב הספרים והמסרה מעידה עליו, ולפי שלא יטעה אדם בו אכתוב הנה המסרה אשר עליו לית ב<b>קו"ף</b> וחד צנה ומגן וקובע, ותרויהון מלאים ושאר קריא כובע כלם ב<b>כ"ף</b> בר מן אלין תרין ב<b>קו"ף</b>. והוא כלי מגן על הראש. <b>קֻבַּעַת</b> כּוֹס הַתַּרְעֵלָה <small>(ישעיה נא, יז)</small>, ענינו שמרים <b>פונדרלאי"ש</b> בלע"ז. ויונתן תרגם <b>פַּיְלֵי כָּסָא דִלְוָטָא</b>. ותרגום בְּסֵפֶל אַדִּירִים <small>(שופטים ה, כה)</small> <b>בְּפַיְלֵי גִבָּרַיָא</b>. [ובלע"ז <b>צידאלה</b>].
<h3>קבץ</h3>
<b>וַיִּקְבֹּץ</b> אֶת כָּל אֹכֶל <small>(בראשית מא, מח)</small>,<b> וְיִקְבְּצוּ</b> אֶת כָּל אֹכֶל <small>(בראשית מא, לה)</small>, <b>וְקֹבֵץ</b> עַל יָד יַרְבֶּה <small>(משלי יג, יא)</small>, וְכָל נְעָרַי <b>קְבוּצִים</b> שָׁם עַל הַמְּלָאכָה <small>(נחמיה ה, טז)</small>, שְׁלַח <b>קְבֹץ</b> אֵלַי אֶת כָּל יִשְׂרָאֵל <small>(מלכים א' יח, יט)</small>, <b>קִבְצוּ</b> זְקֵנִים <small>(יואל ב, טז)</small>, בחירק. <b>לְקָבְצִי</b> מַמְלָכוֹת <small>(צפניה ג, ח)</small>, בקמץ חטף.<b> והשם</b> <b>קְבֻצַת</b> כֶּסֶף וּנְחשֶׁת <small>(יחזקאל כב, כ)</small>. <b>והנפעל</b> אַךְ שָׁם <b>נִקְבְּצוּ</b> דַיּוֹת <small>(ישעיה לד, טו)</small>, כָּל צֹאן קֵדָר <b>יִקָּבְצוּ</b> לָךְ <small>(ישעיה ס, ז)</small>.<b> והכבד</b> [פִּעֵל] כָּל פָּנִים <b>קִבְּצוּ</b> פָארוּר <small>(יואל ב, ו)</small>, <b>וְקִבַּצְתִּים</b> מִיַּרְכְּתֵי אָרֶץ <small>(ירמיה לא, ז)</small>, <b>וַתְּקַבְּצוּ</b> אֶת מֵי הַבְּרֵכָה הַתַּחְתּוֹנָה <small>(ישעיה כב, ט)</small>, לְחוֹנֵן דַּלִּים <b>יִקְבְּצֶנּוּ</b> <small>(משלי כח, ח)</small>, לבן אשר דגוש ולבן נפתלי <b>יִקְבְּצֶנּוּ</b> קל. <b>והשם</b> בְּזַעֲקֵךְ יַצִּילֻךְ <b>קִבּוּצַיִךְ</b> <small>(ישעיה נז, יג)</small>, כלומר קהליך. <b>ושלא נזכר פעלו</b> [פֻּעַל] כִּי מֵאֶתְנַן זוֹנָה <b>קִבָּצָה</b> <small>(מיכה א, ז)</small>, החרק תחת שרק כמו <b>וּפִתְּחוּ</b> שְׁעָרַיִךְ תָּמִיד <small>(ישעיה ס, יא)</small> כן כתב רבי יונה. ונכון הוא שיהיה קבצה מן הכבד, ופירושו<b> כִּי מֵאֶתְנַן זוֹנָה קִבָּצָה</b> שמרון מה שהיה לה וְעַד אֶתְנַן זוֹנָה יָשׁוּבוּ <small>(שם)</small>. וכן <b>וּפִתְּחוּ</b> הוא מהכבד והוא פעל עומד כאילו אמר ונפתחו שעריך. <b>וההתפעל</b> כִּי<b> הִתְקַבְּצוּ</b> כָּל בַּעֲלֵי מִגְדַּל שְׁכֶם <small>(שופטים ט, מז)</small>, <b>וַיִּתְקַבְּצוּ</b> יַחְדָּו <small>(יהושע ט, ב)</small>. ענין הקבוץ כענין אסיפה, אך יש הפרש ביניהם כמו שכתב אדוני אבי ז"ל בחבור הלקט, כי לשון הקבוץ לא יאמר כי אם על המפוזר ולשון אסיפה יאמר אף על פי שאינו מפוזר, כמו אסוף ידיך ולא יאמר קבוץ ידיך. וכן ויאסוף רגליו, ואין איש מאסף אותי, ולא יאמר מקבץ אותי.
<h3>קבר</h3>
וְאַחֲרֵי כֵן <b>קָבַר</b> אַבְרָהָם <small>(בראשית כג, יט)</small>, שָׁמָּה <b>קָּבְרוּ</b> <small>(בראשית מט, לא)</small>, וְשָׁמָּה <b>קָבַרְתִּי</b> <small>(שם)</small> אַחֲרֵי <b>קָבְרוֹ</b> אֶת אָבִיו נ, יד)</small>, <b>וַיִּקְבֹּר</b> אֹתוֹ <small>(דברים לד, ו)</small>, <b>קְבֹר</b> אֶת מֵתֶךָ <small>(בראשית כג, ו)</small>.<b> והשם</b> <b>בַּקֶבֶר</b> אֲשֶׁר אִישׁ הָאֱלֹהִים <small>(מלכים א' יג, לא)</small>, בשש נקודות. הֲמִבְּלִי אֵין <b>קְבָרִים</b> <small>(שמות יד, יא)</small>. ובקבוץ הנקבות וְהוּא <b>לִקְבָרוֹת</b> יוּבָל <small>(איוב כא, לב)</small>, סְבִיבוֹתָיו <b>קִבְרֹתָיו</b> <small>(יחזקאל לב, כב)</small>. ומשקל אחר וְגַם <b>קְבוּרָה</b> לֹא הָיְתָה לּוֹ <small>(קהלת ו, ג)</small>, מַצֵּבָה עַל <b>קְבֻרָתָהּ</b> <small>(בראשית לה, כ)</small>, הִוא מַצֶּבֶת <b>קְבֻרַת</b> רָחֵל <small>(שם)</small>, וַיְהִי קְהָלָהּ סְבִיבוֹת<b> קְבֻרָתָהּ</b> <small>(יחזקאל לב, כד)</small>. ופירוש <b>וְגַם קְבוּרָה לֹא הָיְתָה לּוֹ</b> צרכי הקבורה והם התכריכין. <b>והנפעל</b> <b>תִּקָּבֵר</b> בְּשֵׂיבָה טוֹבָה <small>(בראשית טו, טו)</small>. <b>והכבד</b> [פִּעֵל] וְאֵין <b>מְקַבֵּר</b> <small>(ירמיה יד, טז)</small>, וּמִצְרַיִם <b>מְקַבְּרִים</b> <small>(במדבר לג, ד)</small>. <b>ושלא נזכר פעלו</b> [פֻּעַל] שָׁמָּה <b>קֻבַּר</b> אַבְרָהָם <small>(בראשית כה, י)</small>.
<h3>קדד</h3>
<b>וַיִּקֹּד</b> דָּוִד אַפַּיִם <small>(שמואל א' כד, ח)</small>, <b>וַיִּקְּדוּ</b> וַיִּשְׁתַּחֲוֻ [וַיִּשְׁתַּחֲוּוּ] <small>(בראשית מג, כח)</small>. ענינם הכנעת הקדקד ושחותו, כי קדקד משרש <b>קָדַד</b> אלא שנכפלה בו ה<b>פ"א</b>. וְטָרַף זְרוֹעַ אַף <b>קָדְקֹד</b> <small>(דברים לג, כ)</small>, <b>וּלְקָדְקֹד</b> נְזִיר אֶחָיו <small>(בראשית מט, כו)</small>, וְעַל <b>קָדְקֳדוֹ</b> חֲמָסוֹ יֵרֵד <small>(תהלים ז, יז)</small>.<b> קָדְקֹד</b> שֵׂעָר <small>(תהלים סח, כב)</small>, כי בקדקד יחלק שער הראש חציו לימין וחציו לשמאל. וְעַד <b>קָדְקֳדֶךָ</b> <small>(דברים כח, לה)</small>. ועוד נכתבנו עם בני ארבע אותיות. <b>וְקִדָּה</b> חֲמֵשׁ מֵאוֹת <small>(שמות ל, כד)</small> תרגם אנקלוס <b>וּקְצִיעֲתָא</b>. וכן נזכרה בדברי רבותינו ז"ל <small>(כריתות ו ע"א)</small> בפיטום הקטרת מר וקציעה. וכן נקראת בלשון ערבי ובלשון יון קציעה ועוד נכתבנו בשרשו, ורבינו סעדיה כתב כי הוא הקושט.
<h3>קדח</h3>
כִּי אֵשׁ <b>קָדְחָה</b> בְאַפִּי <small>(דברים לב, כב)</small>, פעל<b> עומד</b>. וה<b>יוצא</b> כִּי אֵשׁ <b>קְדַחְתֶּם</b> בְּאַפִּי <small>(ירמיה יז, ד)</small>, כֻּלְּכֶם <b>קֹדְחֵי</b> אֵשׁ <small>(ישעיה נ, יא)</small>, <b>כִּקְדֹחַ</b> אֵשׁ הֲמָסִים <small>(ישעיה סד, א)</small>, ענין בערה ושרפה. ומזה נאמר אֶת הַשַּׁחֶפֶת וְאֶת <b>הַקַּדַּחַת</b> <small>(ויקרא כו, טז)</small>, והוא החולי השורף מרוב החמימות, והוא שקרו לו אש של עצמות. לְאַבְנֵי <b>אֶקְדָּח</b> <small>(ישעיה נד, יב)</small>, היא אבן מהאבנים היקרות. ואולי נקראת כן כי מראיתה כמראה אש.
<h3>קדם</h3>
מִימֵי <b>קֶדֶם</b> קַדְמָתָהּ <small>(ישעיה כג, ו)</small>, וּמֵרֹאשׁ הַרֲרֵי <b>קֶדֶם</b> <small>(דברים לג, טו)</small>, בשש נקדות. והקבוץ ממנו קדמים, והסמוך מֵרֹאשׁ <b>מִקַּדְמֵי</b> אָרֶץ <small>(משלי ח, כג)</small>. ומשקל אחר והוא <b>תאר</b> מְשַׁל <b>הַקַּדְמֹנִי</b> <small>(שמואל א' כד, יג)</small>, בְּיָמִים <b>קַדְמוֹנִים</b> <small>(יחזקאל לח, יז)</small>, וּכְשָׁנִים <b>קַדְמֹנִיּוֹת</b> <small>(מלאכי ג, ד)</small>, <b>וְקַדְמֹנִיּוֹת</b> אַל תִּתְבֹּנָנוּ <small>(ישעיה מג, יח)</small>, ומשקל אחר <b>השם</b> <b>שֶׁקַּדְמַת</b> שָׁלַף יָבֵשׁ <small>(תהלים קכט, ו)</small>, מִימֵי קֶדֶם <b>קַדְמָתָהּ</b> <small>(ישעיה כג, ז)</small>, וה<b>ה"א</b> כינוי לנקבה ולא במפיק. תָּשֹׁבְןָ <b>לְקַדְמָתָן</b> <small>(יחזקאל טז, נה)</small>, תְּשֻׁבֶינָה <b>לְקַדְמַתְכֶן</b> <small>(שם)</small>. והקבוץ וְהוֹשַׁבְתִּי אֶתְכֶם <b>כְּקַדְמוֹתֵיכֶם</b> לו, יא)</small>. ומשקל אחר נַחַל <b>קְדוּמִים</b> <small>(שופטים ה, כא)</small>.<b> והפעל הכבד</b> <b>מהם</b> [פִּעֵל] עַל כֵּן <b>קִדַּמְתִּי</b> לִבְרֹחַ תַּרְשִׁישָׁה <small>(יונה ד, ב)</small>, <b>קִדְּמוּ</b> שָׁרִים אַחַר נֹגְנִים <small>(תהלים סח, כו)</small>, חסר <b>ו"ו</b> החיבור ומשפטו ואחר נוגנים כמו שֶׁמֶשׁ יָרֵחַ <small>(חבקוק ג, יא)</small> רְאוּבֵן שִׁמְעוֹן <small>(שמות א, ב)</small> <b>קִדְּמֻנִי</b> יְמֵי עֹנִי <small>(איוב ל, כז)</small>, מַדּוּעַ <b>קִדְּמוּנִי</b> בִרְכָּיִם <small>(איוב ג, יב)</small> בַּמָּה <b>אֲקַדֵּם</b> י"י <small>(מיכה ו, ו)</small>, אֲשֶׁר לֹא <b>קִדְּמוּ</b> אֶתְכֶם בַּלֶּחֶם וּבַמַּיִם <small>(דברים כג, ה)</small>. כִּי <b>תְקַדְּמֶנּוּ</b> בִּרְכוֹת טוֹב <small>(תהלים כא, ד)</small>, פירוש בברכות טוב כי פעל <b>עומד</b> הוא. <b>קַדְּמָה</b> פָנָיו הַכְרִיעֵהוּ <small>(תהלים יז, יג)</small>. <b>וכבד אחר</b> [הִפְעִיל] מִי <b>הִקְדִּימַנִי</b> וַאֲשַׁלֵּם <small>(איוב מא, ג)</small>, לֹא תַגִּישׁ <b>וְתַקְדִּים</b> בַּעֲדֵינוּ הָרָעָה <small>(עמוס ט, י)</small>, כלם ענין הקדמה וידוע הוא. ורבי יונה חלקם לשני ענינים ואין צורך כי פירוש <b>קַדְּמָה פָנָיו הַכְרִיעֵהוּ</b> הזדמן לפניו בקצפך וחרונך והכריעהו. וכן <b>כִּי תְקַדְּמֶנּוּ בִּרְכוֹת טוֹב, בַּמָּה אֲקַדֵּם י"י</b>, והדומים להם ממה שזכרנו ושלא זכרנו, וההזמנה היא ההקדמה. וכן נקרא פאת המזרח קדם כמו שנקרא כנגדו פאת מערב וְאָחוֹר <small>(איוב כג, ח)</small> וְאַחֲרָיו <small>(יואל ב, כ)</small>. גַּן בְּעֵדֶן <b>מִקֶּדֶם</b> <small>(בראשית ב, ח)</small>, <b>מִקֶּדֶם</b> לְגַן עֵדֶן <small>(בראשית ג, כד)</small>, הֵן <b>קֶדֶם</b> אֶהֱלֹךְ <small>(איוב כג, ח)</small>. <b>קֵדְמָה</b> מִזְרָחָה <small>(שמות כז, יג)</small>, כפול לבאר, כי יותר מבואר וידוע לשון מזרח מלשון קדם. וכן נֶגְבָּה תֵימָנָה <small>(שמות כו, יח)</small> וְהַצָּפִיר הַשָּׂעִיר <small>(דניאל ח, כא)</small>. <b>קִדְמַת</b> אַשּׁוּר <small>(בראשית ב, יד)</small>. אֶל הַגְּלִילָה <b>הַקַּדְמוֹנָה</b> <small>(יחזקאל מז, ח)</small>, המזרחית. וכן נקרא רוח פאת המזרח קדים וְרוּחַ <b>הַקָּדִים</b> <small>(שמות י, יג)</small>, יַסַּע <b>קָדִים</b> בַּשָּׁמָיִם <small>(תהלים עח, כג)</small>. ומה שאמר וַיְנַהֵג בְּעֻזּוֹ תֵימָן <small>(שם)</small>, יתכן שהיתה הרוח מזרחית דרומית. וכן נקרא הים המזרחי אֶת פָּנָיו אֶל הַיָּם <b>הַקַּדְמֹנִי</b> וְסֹפוֹ אֶל הַיָּם הָאַחֲרוֹן <small>(יואל ב, כ)</small>.
<h3>קדר</h3>
<b>וְקָדַר</b> עֲלֵיהֶם הַיּוֹם <small>(מיכה ג, ו)</small>,<b> וְקָדְרוּ</b> הַשָּׁמַיִם <small>(ירמיה ד, כח)</small>, שֶׁמֶשׁ וְיָרֵחַ<b> קָדָרוּ</b> <small>(יואל ב, י)</small>,<b> קֹדֵר</b> הִלַּכְתִּי בְּלֹא חַמָּה <small>(איוב ל, כח)</small>, <b>קָדַרְתִּי</b> שַׁמָּה הֶחֱזִקָתְנִי <small>(ירמיה ח, כא)</small>, וּשְׁעָרֶיהָ אֻמְלְלוּ <b>קָדְרוּ</b> לָאָרֶץ <small>(ירמיה יד, ב)</small>, כאבל אם קֹדֵר שׁחותי <small>(תהלים לה, יד)</small>, <b>וְקֹדְרִים</b> שָׂגְבוּ יֶשַׁע <small>(איוב ה, יא)</small>. <b>הַקֹּדְרִים</b> מִנִּי קָרַח <small>(איוב ו, טז)</small>, פירוש הנחלים הקודרים מהתחלת זמן הקרח שירבו המים ויכנסו שטפי הארץ בהם ויחשכו המים עד שהשלג כשיפול בהם מתכסה בהם לרוב חשכותם ואף על פי כן לעתים נצמתים אותן המים אף על פי שהיו רבים ונכזבה תוחלת הולכי דרכים בהם, כן נכזבה הוחלתי בחברי אלה. <b>והשם</b> אַלְבִּישׁ שָׁמַיִם <b>קַדְרוּת</b> <small>(ישעיה נ, ג)</small>. ומשקל אחר. וְכִי הָלַכְנוּ <b>קְדֹרַנִּית</b> <small>(מלאכי ג, יד)</small>. <b>והפעל הכבד</b> [הִפְעִיל] <b>וָאַקְדִּר</b> עָלָיו לְבָנוֹן <small>(יחזקאל לא, טו)</small>. <b>וההתפעל</b> וְהַשָּׁמַיִם <b>הִתְקַדְּרוּ</b> עָבִים ורוח <small>(מלכים א' יח, מה)</small>, ענין הכל ענין החשכה. ומה שנאמר ממנו בענין שפיחות שהוא גם כן ענין חשכה כלם ענין אחד. ומזה קראו לכלי שמבשלין בו קדירה לפי שהיא שחורה מהתמדת האש תחתיה.
<h3>קדשׁ</h3>
<b>וְקָדַשׁ</b> הוּא וּבְגָדָיו <small>(שמות כט, כא)</small>, כִּי <b>קָדֵשׁוּ</b> <small>(במדבר יז, ב)</small>, אַל תִּגַּשׁ בִּי כִּי <b>קְדַשְׁתִּיךָ</b> <small>(ישעיה סה, ה)</small>, פירוש קדשתי ממך. וְאַף כִּי הַיּוֹם <b>יִקְדַּשׁ</b> בַּכֶּלִי <small>(שמואל א' כא, ו)</small>, פֶּן <b>תִּקְדַּשׁ</b> הַמְלֵאָה הַזֶּרַע <small>(דברים כב, ט)</small>, פן תאסר בהנאה כקדש. וכן אמרו רבותינו ז"ל <small>(קידושין נו ע"ב)</small> מנין לכלאי הכרם שאסורים בהנאה? נאמר להלן ואיש כי יקדיש את ביתו קדש לי"י ונאמר כאן פן תקדש מה להלן אסור בהנאה אף כאן אסור בהנאה. וכן וְאֶל כָּל מַאֲכָל<b> הֲיִקְדָּשׁ</b> <small>(חגי ב, יב)</small> פרוש היטמא, כלומר שיאסר מפני טומאתו כקדש שהוא אסור. ופירוש הפסוק ששאל חגי לכהנים תורת הטומאות אולי שכחו בגלות, ושאל להם אם יִשָּׂא אִישׁ בְּשַׂר <b>קֹדֶשׁ</b> בִּכְנַף בִּגְדוֹ <small>(שם)</small> פירוש בכנף בגדו שהוא טמא שנגע בשרץ, ונשא בשר קדש בכנף בגדו הנה הכנף ראשון לטומאה ובשר קדש שני, וְנָגַע בִּכְנָפוֹ אֶל הַלֶּחֶם <small>(שם)</small> פירוש במה שבכנפו והוא הבשר נגע בו אל הלחם או אל הנזיד או אל היין או אל השמן ונגעו אליו אל המאכל היקדש? פירוש היטמא המאכל הזה שהוא רביעי לטומאה, כי השרץ הוא אב הטומאה והכנף ראשון של טומאה, ובשר קדש שני והלחם והנזיד והמשקין הללו שנגעו בבשר הם שלישי והמאכל שנגע באלו רביעי ועל זה שאלם על המאכל שהוא רביעי אב הוא טמא ואמרו לא. והראיה כי על המאכל לבדו שאלם שאמר היקדש ולא אמר היקדשו. ויש מרבותינו ז"ל שאמר <small>(פסחים יז ע"א)</small> כי טעו הכהנים בזו התשובה, כי הרביע טמא הוא בקדש, אבל על דרך ההשאלה האחרת ששאלם אם יגע <b>טְמֵא נֶפֶשׁ בְּכֹל אֵלֶּה</b> השיבוהו כראוי, פירוש אם תהיה הכנף טמאה טומאת נפש שנמצא שהכנף אב הטומאה והבשר ולד ראשון, והלחם והנזיר והמשקין שני והמאכל שלישי, ויענו הכהנים ויאמרו יטמא. ושלישי בקדש היו יודעין שהוא טמא אבל רביעי בקדש לא היו יודעין שהוא טמא ובזה טעו, לפיכך השיבם הנביא וַאֲשֶׁר יַקְרִיבוּ שָׁם טָמֵא הוּא <small>(פסחים ב, יד)</small>. ויש מרבותינו ז"ל שאמרו <small>(שם)</small> כי לא טעו באחת מהן. ויש מהן שאמרו כי חמישי בקדש שאל מהן בראשונה וכראוי השיבוהו שאינו טמא. ויש מהן שאמרו <small>(שם)</small> כי קודם שגזרו רביעי בקדש שאלם וכראוי השיבוהו. ומזה שהשיב להם <b>וַאֲשֶׁר יַקְרִיבוּ שָׁם טָמֵא הוּא</b> פירוש אף על פי שהם יודעים הלכות טומאה וטהרה כל אשר יקריבו לפני כאילו הוא טמא הואיל והם מתעצלים בבנין הבית. וענין הפרשה מוכיח זה הטעם שלא טעו, שלא הוכיחם אלא על ענין הבית בכל הפרשה. כֹּל אֲשֶׁר יִגַּע בִּבְשָׂרָהּ<b> יִקְדָּשׁ</b> <small>(ויקרא ו, כ)</small>, פירוש כל דבר אוכל שיגע בבשר החטאת ויבלע ממנה יקדש, כלומר יהיה קדש כמוה שאם פסולה היא החטאת כגון פיגול או פסול אחר יפסל הנוגע בה ואם כשרה היא יאכל הנוגע בה כחָמוּר שבה, כלומר אם נגע בשר שלמים שנשחט מאתמול בחטאת שנשחטה היום נאכל אותו בשר שלמים בו ביום בלבד כדין שלמים הנאכלים לשני ימים ולילה אחת, אבל לא בלילה כבשר החטאת שהחטאת נאכלת ליום ולילה, הנה לפי שהחומרא עכשיו בבשר שלמים נאכלת כדין בשר שלמים, ואם החומרא בבשר החטאת כגון שנשחטו היום החטאת והשלמים ונגע בשר השלמים בחטאת נאכל כדין חטאת היום והלילה בלבד אבל לא למחר כשאר בשר שלמים. וזהו פירוש יאכל כחמור שבה. כָּל הַנֹּגֵעַ בַּמִּזְבֵּחַ <b>יִקְדָּשׁ</b> <small>(שמות כט, לז)</small>, אפילו קרבן פסול שעלה עליו קדשו המזבח להכשירו, וכיון שעלה לא ירד והוא שיהא ראוי למזבח אלא שנפסל באחד מהדברים הפוסלים הקרבן. וכן כָּל הַנֹּגֵעַ בָּהֶם <b>יִקְדָּשׁ</b> <small>(שמות ל, כט)</small>, שנאמר בכלי שרת משנכנס לתוכו קדש קדושת הגוף ליפסל באחד מן הדברים הפוסלים הדברים שיש להם קדושת הגוף ואינו נפדה לצאת לחולין. <b>והשם קֹדֶשׁ</b> הוּא <small>(שמות כט, לד)</small>, והקבוץ <b>מִקָּדְשֵׁי הַקֳּדָשִׁים</b> <small>(ויקרא כא, כב)</small>, וְאִישׁ אֶת <b>קֳדָשָׁיו</b> לוֹ יִהְיוּ <small>(במדבר ה, י)</small>. ובלא חטף כְּצֹאן <b>קָדָשִׁים</b> <small>(יחזקאל לו, לח)</small>, <b>קָדָשַׁי</b> בָּזִית <small>(יחזקאל כב, ח)</small>. ומשקל אחר אֶת <b>מִקְדְּשׁוֹ</b> מִמֶּנּוּ <small>(במדבר יח, כט)</small>, ובית הקדש נקרא מקדש. וְעָשׂוּ לִי<b> מִקְדָּשׁ</b> <small>(שמות כה, ח)</small>, <b>וּמִקְדָּשִׁי</b> תִּירָאוּ <small>(ויקרא יט, ל)</small>, והקבוץ וְהַטֵּף אֶל <b>מִקְדָּשִׁים</b> <small>(יחזקאל כא, ז)</small>. וכן ארמון המלך לפי שהוא כמקדש שלא יכנסו שם אלא הידועים נקרא כן כִּי <b>מִקְדַּשׁ</b> מֶלֶךְ הוּא <small>(עמוס ז, יג)</small>, וּבָא אֶל <b>מִקְדָּשׁוֹ</b> לְהִתְפַּלֵּל וְלֹא יוּכָל <small>(ישעיה טז, יב)</small>, חִלַּלְתָּ <b>מִקְדָּשֶׁיךָ</b> <small>(יחזקאל כח, יח)</small>. ויש מפרשים מזה וְהָיָה <b>לְמִקְדָּשׁ</b> <small>(ישעיה ח, יד)</small>, כלומר מקום שילך אדם להשגב בו. ולזה הפירוש יהיה פירוש לִשְׁנֵי בָתֵּי יִשְׂרָאֵל <small>(שם)</small> לאחד לטוב ולאחד לרע, כי שבנא וסיעתו השלימו עם מלך אשור וחזקיה וסיעתו לא השלימו. וזהו שאמר <small>(שם)</small> לֹא תֹאמְרוּן קֶשֶׁר לְכֹל אֲשֶׁר יֹאמַר הָעָם הַזֶּה קָשֶׁר נראה כי מקצת העם היה קושרין ומורדים לתת העיר ביד מלך אשור. ואמר לחזקיה וסיעתו יהיה שם הקדוש ברוך הוא למקדש ולארמון להשגב בו ולבית הקושרים יהיה לאבן נגף ולצור מכשול. ויש לפרש עוד למקדש להזמנה כלומר להזמנת פורענות כלומר למכשול יהיה לפניהם כמו שאמר וְנָתַתִּי מִכְשׁוֹל לְפָנָיו <small>(יחזקאל ג, כ)</small>. ויהיה פירוש <b>לִשְׁנֵי בָתֵּי יִשְׂרָאֵל</b> פקח בן רמליהו ושבנא וסיעתו, כי שניהם היו רוצים במפלת מלכות בית דוד. ויהיה פירוש ליושב ירושילם בעבור יושב ירושלם והוא חזקיה וסיעתו. וָאֱהִי לָהֶם <b>לְמִקְדָּשׁ</b> מְעַט <small>(יחזקאל יא, טז)</small>, על דרך מִגְדַּל עֹז שֵׁם י"י <small>(משלי יח, י)</small>, כלומר שהם נשגבים בו מעט בעודם בגלות. וְנִחֲלוּ <b>מְקַדְשֵׁיהֶם</b> <small>(משלי ז, כד)</small>, כמו <b>מִקְדְשֵׁיהֶם</b>, אלא שהוא משקל אחר האחד ממנו <b>מְקָדֵשׁ</b> בשקל <b>לִמְתָעֵב</b> גּוֹי <small>(ישעיה מט, ז)</small>. <b>והתאר קָדשׁ</b> הוּא <small>(במדבר ו, ח)</small>, <b>קְדשִׁים</b> יִהְיוּ לֵאלֹהֵיהֶם <small>(ויקרא כא, ו)</small>. <b>והנפעל וְנִקְדַּשׁ</b> בִּכְבֹדִי <small>(שמות כט, מג)</small>,<b> וְנִקְדַּשְׁתִּי</b> בָכֶם לְעֵינֵי הַגּוֹיִם <small>(יחזקאל כ, מא)</small>, בִּקְרֹבַי<b> אֶקָּדֵשׁ</b> <small>(ויקרא י, ג)</small>.<b> וההתפעל</b> וְהִתְגַּדִּלְתִּי <b>וְהִתְקַדִּשְׁתִּי</b> <small>(יחזקאל לח, כג)</small>, לֹא <b>הִתְקַדְּשׁוּ</b> לְמַדַּי <small>(דברי הימים ב' ל, ג)</small>, וְהִיא <b>מִתְקַדֶּשֶׁת</b> מִטֻּמְאָתָהּ <small>(שמואל ב' יא, ד)</small> <b>הַמִּתְקַדְּשִׁים</b> וְהַמִּטַּהֲרִים <small>(ישעיה סו, יז)</small>. <b>והפעל הכבד</b> [פִּעֵל] <b>וַיְקַדֵּשׁ</b> אֹתוֹ <small>(בראשית ב, ג)</small>,<b> קַדֶּשׁ</b> לִי כָל בְּכוֹר <small>(שמות יג, ב)</small>. וְלֹא <b>יְקַדְּשׁוּ</b> אֶת הָעָם בְּבִגְדֵיהֶם <small>(יחזקאל מד, יט)</small>, פירוש שלא יקדשו אותם בנגעם בהם בבגדי כהונה, כי אם יגעו העם בבגדיהם ידמה שהם קדושים כמוהם. וכן תרגם יונתן<b> וְלָא יִתְעָרְבוּן עִם עַמָא בִּלְבוּשֵׁיהוֹן</b>. <b>וכבד אחר</b> [הִפְעִיל] אֲשֶׁר <b>הִקְדִּישׁ</b> <small>(שמואל ב' ח, יא)</small>, <b>הִקְדַּשְׁתִּי</b> אֹתָם לִי <small>(במדבר ח, יז)</small>. כָּל הַבְּכוֹר אֲשֶׁר יִוָּלֵד בִּבְקָרְךָ וּבְצֹאנְךָ הַזָּכָר <b>תַּקְדִּישׁ</b> <small>(דברים טו, יט)</small>, פירוש אף על פי שקדושתו מרחם צריך לומר הרי הוא קדוש לבכורה. לֹא <b>יַקְדִּישׁ</b> אִישׁ אֹתוֹ <small>(ויקרא כז, כו)</small>, פירוש לא יקדישנו לקרבן אחר. <b>וְהִקְדִּישׁוּ</b> אֶת קְדוֹשׁ יַעֲקֹב <small>(ישעיה כט, כג)</small>, פירוש יתנו לו הקדושה בתהלתם. ועניו אחר <b>קַדְּשׁוּ</b> עָלֶיהָ מִלְחָמָה <small>(ירמיה ו, ד)</small>, <b>קַדְּשׁוּ</b> צוֹם קִרְאוּ עֲצָרָה <small>(יואל א, יד)</small>,<b> וַיַּקְדִּשׁוּ</b> אֶת קֶדֶשׁ בַּגָּלִיל בְּהַר נַפְתָּלִי <small>(יהושע כ, ז)</small>, <b>וַיְקַדֵּשׁ</b> אֶת יִשַׁי וְאֶת בָּנָיו <small>(שמואל א' טז, ה)</small>. <b>וכבד אחר</b> [הִפְעִיל] <b>הִקְדִּישׁ</b> קְרֻאָיו <small>(צפניה א, ז)</small>, <b>וְהַקְדִּשֵׁם</b> לְיוֹם הֲרֵגָה <small>(ירמיה יב, ג)</small>. <b>וההתפעל</b> כְּלֵיל <b>הִתְקַדֶּשׁ</b> חָג <small>(ישעיה ל, כט)</small>, <b>הִתְקַדְּשׁוּ</b> וּבָאתֶם אִתִּי בַּזָּבַח <small>(שמאל א' טז, ה)</small>. <b>והשם</b> וְהָיָה <b>לְמִקְדָּשׁ</b> <small>(ישעיה ח, יד)</small>, ענינם וכל הדומים להם ענין הזמנה. ונכון הוא להיות <b>כְּלֵיל הִתְקַדֶּשׁ חָג, הִתְקַדְּשׁוּ וּבָאתֶם</b>, מהענין הראשון כלומר הלילה הזה שימות בו חיל סנחריב יהיה לכם שמחה כלילה שמקדשין בו החג והוא ליל הפסח. וְגַם <b>קָדֵשׁ</b> הָיָה בָאָרֶץ <small>(מלכים א' יד, כד)</small>, וְחַיָּתָם <b>בַּקְּדֵשִׁים</b> <small>(איוב לו, יד)</small>, וַיַּעֲבֵר <b>הַקְּדֵשִׁים</b> מִן הָאָרֶץ <small>(מלכים א' טו, יב)</small>, לֹא תִהְיֶה <b>קְדֵשָׁה</b> <small>(דברים כג, יח)</small>, וְלֹא יִהְיֶה <b>קָדֵשׁ</b> <small>(שם)</small>, כלם ענינם שהם מזומנים למשכב.
<h3>קהה</h3>
<b>תִּקְהֶינָה</b> שִׁנָּיו <small>(ירמיה לא, כט)</small>. <b>והפעל הכבד</b> [פִּעֵל] אִם <b>קֵהָה</b> הַבַּרְזֶל <small>(קהלת י, י)</small>, ענינם חולשת הכריתה בשנים או בברזל.
<h3>קהל</h3>
<b>נִקְהֲלוּ</b> הַיְּהוּדִים <small>(אסתר ט, ב)</small>, <b>הַנִּקְהָלִים</b> עָלֶיךָ <small>(יחזקאל לח, ז)</small>, <b>וַיִּקָּהֵל</b> הָעָם עַל אַהֲרֹן <small>(שמות לב, א)</small>, וַיְהִי <b>בְּהִקָּהֵל</b> הָעֵדָה <small>(במדבר יז, ז)</small>, <b>וַיִּקָּהֵל</b> כָּל הָעָם אֶל יִרְמְיָהוּ בְּבֵית י"י <small>(ירמיה כו, ט)</small>. <b>והשם</b> לעדה<b> וְקָהָל</b> וְעַם רָב <small>(יחזקאל כו, ז)</small>. <b>הַקָּהָל</b> חֻקָּה אַחַת לָכֶם <small>(במדבר טו, טו)</small>, ה<b>ה"א ה"א</b> הקריאה כ<b>ה"א</b> <b>הֶאָמוּר</b> בֵּית יַעֲקֹב <small>(מיכה ב, ז)</small>, <b>הַדּוֹר</b> אַתֶּם רְאוּ דְבַר י"י <small>(ירמיה ב, לא)</small>. ומשקל אחר וָאֶתֵּן עֲלֵיהֶם<b> קְהִלָּה</b> גְדוֹלָה <small>(נחמיה ה, ז)</small>,<b> קְהִלַּת</b> יַעֲקֹב <small>(דברים לג, ד)</small>. <b>והכבד</b> [הִפְעִיל] וְאֵת כָּל הָעֵדָה <b>הִקְהִילוּ</b> <small>(במדבר א, יח)</small>, <b>הַקְהֵל</b> אֶת הָעָם <small>(דברים לא, יב)</small>, <b>וּבְהַקְהִיל</b> אֶת הַקָּהָל <small>(במדבר י, ז)</small>.<b> והשם</b> <b>בְּמַקְהֵלִים</b> אֲבָרֵךְ י"י <small>(תהלים כו, יב)</small>. ובקבוץ הנקבות <b>בְּמַקְהֵלוֹת</b> בָּרְכוּ אֱלֹהִים <small>(תהלים סח, כז)</small>.
<h3>קוא</h3>
כַּאֲשֶׁר<b> קָאָה</b> <small>(ויקרא יח, כח)</small>, בשקל הִנְנִי אַחֲרֵיכֶם <b>בָּאָה</b> <small>(שמואל א' כה, יט)</small>. או יהיה מנחי ה<b>למ"ד</b> ומשקלו <b>עָשָֹה, בָּנָה</b>.<b> והכבד</b> [הִפְעִיל] וְלֹא <b>תָקִיא</b> אֶתְכֶם הָאָרֶץ <small>(שמואל א' כ, כב)</small> <b>וַיָּקֵא</b> אֶת יוֹנָה <small>(יונה ב, יא)</small>. פֶּן תִּשְׂבָּעֶנּוּ <b>וַהֲקֵאתוֹ</b> <small>(משלי כה, טז)</small>. <b>והשם</b> <b>קִיא</b> צֹאָה <small>(ישעיה כח, ח)</small>, פירושו קיא וצואה. כְּהִתָּעוֹת שִׁכּוֹר <b>בְּקִיאוֹ</b> <small>(ישעיה יט, יד)</small>, וְסָפַק מוֹאָב <b>בְּקִיאֹו</b> <small>(ירמיה מח, כו)</small>. והורכבה זאת המלה עם מלת קלון <b>וְקִיקָלוֹן</b> עַל כְּבוֹדֶךָ <small>(חבקוק ב, טז)</small>. ובצרי כְּכֶלֶב שָׁב עַל <b>קֵאוֹ</b> <small>(משלי כו, יא)</small>. ענין ההקאה ידוע.
<h3>קוב</h3>
הַזְּרֹעַ וְהַלְּחָיַיִם <b>וְהַקֵּבָה</b> <small>(דברים יח, ג)</small>. וְאֶת הָאִשָּׁה אֶל <b>קֳבָתָהּ</b> <small>(במדבר כה, ח)</small>, כבר זכרנום בשרש <b>קָבַב</b> ושם ביארנו ענינם.
<h3>קוה</h3>
<b>וְקוֵֹי</b> י"י הֵמָּה יִירְשׁוּ אָרֶץ <small>(תהלים לז, ט)</small>, אֲשֶׁר לֹא יֵבֹשׁוּ<b> קוָֹי</b> <small>(ישעיה מט, כג)</small>. ובתמורת ה<b>וי"ו</b> ב<b>יו"ד</b> <b>וְקוֵֹי</b> י"י יַחֲלִיפוּ כֹחַ <small>(ישעיה מ, לא)</small>, ו<b>יו"ד</b> הרבוי חסרה מהמכתב ונשארה במבטא. <b>והשם</b> <b>מִקְוֵה</b> יִשְׂרָאֵל <small>(ירמיה יד, ח)</small>. ומשקל אחר וַיִּכְלוּ בְּאֶפֶס <b>תִּקְוָה</b> <small>(איוב ז, ו)</small>, <b>וְתִקְוָתִי</b> מִי יְשׁוּרֶנָּה <small>(איוב יז, טו)</small>.<b> והכבד</b> [פִּעֵל] <b>קִוִּיתִי</b> י"י <b>קִוְּתָה</b> נַפְשִׁי <small>(תהלים קל, ה)</small>, אִם <b>אֲקַוֶּה</b> שְׁאוֹל בֵּיתִי <small>(איוב יז, יג)</small>, <b>וַיְקַו</b> לַעֲשׂוֹת עֲנָבִים <small>(ישעיה ה, ב)</small>, <b>יְקַו</b> לְאוֹר וָאַיִן <small>(איוב ג, ט)</small>, כלם ענין הסבר והתוחלת. וענין אחר <b>וְנִקְוּוּ</b> אֵלֶיהָ כָל הַגּוֹיִם <small>(ירמיה ג, יז)</small>, <b>יִקָּווּ</b> הַמַּיִם <small>(בראשית א, ט)</small>. <b>והשם</b> <b>מִקְוֵה</b> מַיִם <small>(ויקרא יא, לו)</small>. ובלשון נקבה <b>וּמִקְוָה</b> עֲשִׂיתֶם בֵּין הַחֹמֹתַיִם <small>(ישעיה כב, יא)</small>, ענינם ענין קבוץ, וענין שלישי קַוה [<b>קַו</b>] הַמִּדָּה <small>(ירמיה לא, לח)</small>, וְקָוה [<b>וְקָו</b>] שְׁלֹשִׁים בָּאַמָּה יָסֹב אֹתוֹ <small>(מלכים א' ז, כג)</small>. <b>קַו קָו</b> וּמְבוּסָה <small>(ישעיה יח, ב)</small>, מעט אחר מעט יבוססהו כמו שהבונה נוטה הקו מעט אחר מעט. ומשקל אחר אֶת <b>תִּקְוַת</b> חוּט הַשָּׁנִי <small>(יהושע ב, יח)</small>, ונסמך אל חוט כמו אַדְמַת עָפָר <small>(דניאל יב, ב)</small>. ויונתן תרגם <b>תּוֹרָא דְחוּט זְהוֹרִיתָא</b>. ותרגום שָׂפָה [יִהְיֶה] לְפִיו <small>(שמות כח, לב)</small> <b>תּוֹרָא יְהֵא מַקַּף לְפוּמֵהּ</b>. אם כן דעת התרגום בתקות חוט השני שפת בגד אדום. ויתכן להיות מזה ויכלו באפם תקוה, לפי שהמשיל ימיו לכלי האורג שבו חוט הערב. ומזה הענין<b> וּמִקְוֵה</b> סֹחֲרֵי הַמֶּלֶךְ יִקְחוּ <b>מִקְוֵה</b> בִּמְחִיר <small>(מלכים א' י, כח)</small>, כלומר שהיו סוחרי המלך מוציאים הסוסים ממצרים והיו לוקחים בירושלם במחיר הסוסים מקוה שהיו מוליכים למצרים. <b>מִקְוֵא</b> יִקְחוּ בִּמְחִיר <small>(דברי הימים ב, א, טז)</small>, כתוב ב<b>אל"ף</b>. ויתכן כי היו מוציאים המקוה ממצרים כמו הסוסים כי כן מצאנו כי מלאכת הפשתן ועבודתו הוא במצרים יותר משאר הארצות. וכן אמר וּבֹשׁוּ עֹבְדֵי פִשְׁתִּים שְׂרִיקוֹת <small>(ישעיה יט, ט)</small>, וכן שֵׁשׁ בְּרִקְמָה מִמִּצְרַיִם <small>(יחזקאל כז, ז)</small>. ופירוש יקחו מקוה במחיר לפי שהסוסים לא היו מוציאים אותם סוחרי שלמה במחיר אבל המקוה היו מוציאים במחיר, כי פרעה נתן לשלמה מוצא הסוסים שיוכל להוציא הוא סוסים בכל רצונו, וכל מי שיוציא סוסים ממלכי הארץ גם כן ממצרים שיוציאו על ידי שלמה ולו יתנו מה שהיו נותנים למלך מצרים בהוצאת הסוסים, ואמר הכתוב כי סוחרי המלך שלמה היו מוציאים סוסים ממצרים לירושלם בלא מחיר, אבל המקוה מלאכת הפשתן שהיו מוציאים ממצרים היו מוציאים במחיר, ואחר כך אומר כמה היו נותנים בהוצאת הסוסים ממצרים מלכי הארץ מרכבה בשש מאות כסף. וכן מלכי החתים ומלכי ארם וכל מי שהיה צריך להוציא סוסים ממצרים בְּיָדָם יוֹצִיאוּ <small>(שם)</small>, כלומר על ידי סוחרי המלך שלמה היו מוציאים ולהם היו נותנים מחיר ההוצאה. כי פרעה נתן אותו המוצא לשלמה <small>(דברי הימים ב' א, טז: מלכים א' י, כח)</small>. ויתכן להיות מענין זה אִם <b>אֲקַוֶּה</b> שְׁאוֹל בֵּיתִי <small>(איוב יז, יג)</small>, כמו אם <b>אֶבְנֶה</b> שאול ביתי לפי שהבנין יעשה בנטות הקו. וכן <b>קַו לָקָו</b> <small>(ישעיה כח, י)</small>, בנין אחר בנין, כלומר יצוו להם הנביאים מצוה אחר מצוה ויבנו להם בנין אחר בנין, כי המצוה והחוקה כמו הבנין. ומזה נקראת העצה יסוד. וכן בְּכָל הָאָרֶץ יָצָא <b>קַוָּם</b> <small>(תהלים יט, ה)</small>, בנינם.
<h3>קוט</h3>
אַרְבָּעִים שָׁנָה <b>אָקוּט</b> בְּדוֹר <small>(תהלים צה, י)</small>, בשרק. ובחולם אֲשֶׁר <b>יָקוֹט</b> כִּסְלוֹ <small>(איוב ח, יד)</small>.<b> וההתפעל</b> רָאִיתִי בֹגְדִים<b> וָאֶתְקוֹטָטָה</b> <small>(תהלים קיט, קנח)</small>, וּבִתְקוֹמְמֶיךָ <b>אֶתְקוֹטָט</b> <small>(תהלים קלט, כא)</small>. <b>והנפעל</b> <b>וּנְקֹטֹתֶם</b> בִּפְנֵיכֶם <small>(יחזקאל כ, מג)</small>. והביא רבי יהודה <b>וְנָקֹטּוּ</b> בִּפְנֵיהֶם <small>(יחזקאל ו, ט)</small>, בנין נפעל מנחי ה<b>עי"ן</b> דומה שמצאו בספריו רפה. ורבי יונה כתב שמצאו דגש, וכן מצאנוהו בספרים מדויקים. והמסורת עליו לית ודגש. ואם כן יהיה מפעלי הכפל. וכן <b>נָקְטָה</b> נַפְשִׁי בְּחַיָּי <small>(איוב י, א)</small>, בפלס וְרָחֲבָה וְנָסְבָה <small>(יחזקאל מא, ז)</small>, ענינם ענין כריתה. ומן הענין הזה והשרש הזה לפי דעתי כִּמְעַט <b>קָט</b> <small>(יחזקאל טז, מז)</small>. ויש לפרש <b>רָאִיתִי בֹגְדִים וָאֶתְקוֹטָטָה, וּבִתְקוֹמְמֶיךָ אֶתְקוֹטָט</b>, ענין קטטה שהוא ענין מריבה בדברי רבותינו ז"ל <small>(ברכות יח ע"ב)</small>. וכן יתכן להיות מזה <b>אַרְבָּעִים שָׁנָה אָקוּט בְּדוֹר</b>, כלומר שהיה בקטטה בדור המדבר, ואף על פי כן איננו רחוק מן הענין שפירשנו.
<h3>קול</h3>
<b>הַקֹּל קוֹל</b> יַעֲקֹב <small>(בראשית כז, כב)</small>, וְשָׁמְעוּ<b> לְקֹלֶךָ</b> <small>(שמות ג, יח)</small>, שְׁמַע <b>בְּקֹלִי</b> <small>(בראשית כז, ח)</small>.<b> קוֹל</b> נְגִידִים נֶחְבָּאוּ <small>(איוב כט, י)</small>, פירושו לקולי נגידים נחבאו. או פירושו בלא חסרון כמו שכתבנו אותו עם חביריו בשרש <b>אָוָה</b>. <b>וְקֹל</b> שֹׁפָר <small>(שמות יט, טז)</small>, הֲלוֹא<b> קוֹל</b> רַגְלֵי אֲדֹנָיו אַחֲרָיו <small>(מלכים ב' ו, לב)</small>, וַיְהִי <b>קֹלֹת</b> וּבְרָקִים <small>(שמות יט, טז)</small>, ידוע. יש מהם הקול עם הדיבור ויש בלא דיבור. <b>קוֹלָהּ</b> כַּנָּחָשׁ יֵלֵךְ <small>(ירמיה מו, כב)</small>, פירוש קול צעקת מצרים ילך, כי בחיל יבאו אליה ובקרדומות להשחיתה. ואמר <b>כַּנָחָשׁ</b> כמו קול הנחש שהולך למרחוק. ומצאנו הליכה בקול<b> קוֹל</b> י"י אֱלֹהִים מִתְהַלֵּךְ בַּגָּן <small>(בראשית ג, ח)</small>. ויונתן תרגם <b>נִיקוּשׁ זְיָנֵיהוֹן כְּחֵיוָן זָחֲלִין</b>.
<h3>קום</h3>
<b>וְקָאם</b> שָׁאוֹן בְּעַמֶּךָ <small>(הושע י, יד)</small>, נכתבה בו ה<b>אל"ף</b> נחה שהיא <b>עי"ן</b> הפעל. וְלֹא <b>קָם</b> נָבִיא עוֹד <small>(דברים לד, י)</small>, עַתָּה <b>אָקוּם</b> <small>(ישעיה לג, י)</small>, <b>וַיָּקָם</b> שְׂדֵה עֶפְרוֹן <small>(בראשית כג, יז)</small>, <b>קוּם</b> הִתְהַלֵּךְ בָּאָרֶץ <small>(בראשית יג, יז)</small>, לֹא תוֹסִיף<b> קוּם</b> <small>(עמוס ה, ב)</small>,<b> יָקֻם</b> אָבִי וְיֹאכַל <small>(בראשית כז, לא)</small>, <b>קוּם</b> נָא שְׁבָה <small>(בראשית כז, יט)</small>, <b>וַיָּקָם</b> הָעָם כָּל הַיּוֹם הַהוּא <small>(במדבר יא, לב)</small>, כִּי <b>קָמוּ</b> בִי עֵדֵי שֶׁקֶר <small>(תהלים כז, יג)</small>, בַּת<b> קָמָה</b> בְאִמָּהּ <small>(מיכה ז, ו)</small> <b> וַיָּקָם</b> בִּי כַחֲשִׁי <small>(איוב טו, ח)</small>, וְלֹא <b>קָמָה</b> עוֹד רוּחַ <small>(יהושע ב, יא)</small>. וְעֵינָיו <b>קָמָה</b> <small>(שמואל א' ד, טו)</small>, כִּי <b>קָמוּ</b> עֵינָיו מִשֵּׂיבוֹ <small>(מלכים א' יד, ד)</small>, ואמר לשון קימה בעין כי כאשר תכהינה עיני האדם לעת הזוקן יתקמטו יתרי העין ותקום העין ותכנס למעלה. ויש מפרשים לפי ענינו ענין כליון עינים. ותרגם יונתן כָּלוּ עֵינֵיהֶם <small>(ירמיה יד, ו)</small> <b>קָמָא עֵינֵיהוֹן</b>. וכן תרגם <b>וְעֵינָיו קָמָה, כִּי קָמוּ עֵינָיו מִשֵּׂיבוֹ קָמָה</b>. כָּל <b>הַקָּמִים</b> עָלֶיךָ <small>(שמואל ב' יח, לא)</small>, שְׁאוֹן <b>קָמֶיךָ</b> <small>(תהלים עד, כג)</small>, וְאֶל יֹשְׁבֵי לֵב <b>קָמָי</b> <small>(ירמיה נא, א)</small>, פירשו בו שהם כשדים <b>בא"ת ב"ש</b> כאילו אמר יֹשְׁבֵי כַשְׂדִּים <small>(ירמיה נא, לה)</small>. וכן וּמֶלֶךְ שֵׁשַׁךְ <small>(ירמיה נא, מא: ירמיה כה, כו)</small> בבל <b>בא"ת ב"ש</b>. ויתכן לפרש שיהיה ארץ כשדים חסר כאילו אמר יושבי ארץ כשדים וסמך על המבין לפי שזכר בבל. וכן מנהג בהרבה מקומות. ו<b>לֵב קָמָי</b> כמשמעו לב אויבי, כמו תַּהֲרֹס <b>קָמֶיךָ</b> <small>(שמות טו, ז)</small>, לְשִׁמְצָה <b>בְּקָמֵיהֶם</b> <small>(שמות לב, כה)</small>, והדומים להם. ונקראו האויבים קמים לפי שקמים על שכנגדם לרעה. ויהיה תכונת הפסוק כן ואל לב קמי ישבי ארץ כשדים. ויונתן תרגם הפסוק כן <b>כִּדְנַן אֲמַר יְיָ הָא אֲנָא מַיְתֵי עַל בָּבֶל וְעַל יַתְבֵי אַרְעָא כַסְדָאֵי עַמְמִין קְטוֹלִין דְרָם לִבְּהוֹן וְשַׁפִּירִין בְּקוּמָא רוּחֲהוֹן מְחַבְּלָא</b>. ומשקל אחר וּמִכַּף מֶלֶךְ יִשְׂרָאֵל <b>הַקּוֹמִים</b> עָלָי <small>(מלכים ב' טז, ז)</small>, בפלס <b>טוֹבִים, בּוֹשִׁים</b>. <b>והשם</b> וְרָמֵי <b>הַקּוֹמָה</b> גְּדוּעִים <small>(ישעיה י, לג)</small>, וכמוהו וְאֶכְרֹת <b>קוֹמַת</b> אֲרָזָיו <small>(ישעיה לז, כד)</small>, רוצה לומר הגבוהים שבארזיו כמו שאמר <small>(שם)</small> מִבְחוֹר בְּרֹשָׁיו, והוא משל על הגדולים והשרים. זֹאת <b>קוֹמָתֵךְ</b> דָּמְתָה לְתָמָר <small>(שיר השירים ז, ח)</small>, וַיִּפֹּל מְלֹא <b>קוֹמָתוֹ</b> <small>(שמואל א' כח, כ)</small>. ונקראת התבואה קודם שיקצרוה <b>קָמָה</b> לפי שהיא קמה כלה כאחת. מִגָּדִישׁ וְעַד <b>קָמָה</b> <small>(שופטים טו, ה)</small>, <b>בְּקָמוֹת</b> פְּלִשְׁתִּים <small>(שם)</small>, <b>וְקָמָה</b> בְּיָדְךָ מַמְלֶכֶת יִשְׂרָאֵל <small>(שמואל א' כד, כא)</small>, תעמוד ותתקיים. וכן לֹא <b>תָקוּם</b> וְלֹא תִהְיֶה <small>(ישעיה ז, ז)</small>. וכן <b>וְקָם</b> הַבַּיִת אֲשֶׁר בָּעִיר <small>(ויקרא כה, ל)</small>, כִּי <b>קוֹם יָקוּמוּ</b> דְבָרַי עֲלֵיכֶם לְרָעָה <small>(ירמיה מד, כט)</small>, ו<b>קוֹם</b> בחולם. דְּבַר מִי <b>יָקוּם</b> מִמֶּנִּי וּמֵהֶם <small>(ירמיה מד, כח)</small>, <b>וַיָּקָם</b> שְׂדֵה עֶפְרוֹן <small>(בראשית כג, יז)</small>, כלומר שעמד ונתקיים בידו. וְתִגְזַר אֹמֶר <b>וְיָקָם</b> לָךְ <small>(איוב כב, כח)</small>. וכן בענין הקיום <b>הפעל הכבד</b> [פִּעֵל] וּמַאֲמַר אֶסְתֵּר <b>קִיַּם</b> <small>(אסתר ט, לב)</small>, <b>קִיְּמוּ</b> וְקִבְּלֻ [וְקִבְּלוּ] הַיְּהוּדִים <small>(אסתר ט, כז)</small>, <b>קַיְּמֵנִי</b> כִּדְבָרֶךָ <small>(תהלים קיט, כח)</small>. <b>וכבד אחר</b> [הִפְעִיל] <b>הֲקִימֹתִי</b> אֶת דְּבַר י"י <small>(שמואל א' טו, יג)</small>. <b>יָקֵם</b> סְעָרָה לִדְמָמָה <small>(תהלים קז, כט)</small> ופירושו הסערה שהקים ישיבנה לדממה. <b>ושלא נזכר פעלו</b> <b>ממנו</b> [הָפְעַל] <b>הֻקַם</b> עָל <small>(שמואל ב' כג, א)</small>. <b>וכבד אחר</b> [פִּעֵל] וְחָרְבוֹתֶיהָ <b>אֲקוֹמֵם</b> <small>(ישעיה מד, כו)</small>. <b>והעומד</b> לְאוֹיֵב <b>יְקוֹמֵם</b> <small>(מיכה ב, ח)</small>. <b>וההתפעל</b> ממנו <b>מִמִּתְקוֹמְמִים</b> בִּימִינֶךָ <small>(תהלים יז, ז)</small>, <b>וּמִתְקוֹמְמִי</b> כְעַוָּל <small>(איוב כז, ז)</small>. <b>וּבִתְקוֹמְמֶיךָ</b> אֶתְקוֹטָט <small>(תהלים קלט, כא)</small>. והוא <b>תאר</b> בתוספת <b>תי"ו</b> או נפיל ממנו <b>מ"ם</b> הבינוני. <b>והשם</b> וָאוֹלֵךְ אֶתְכֶם <b>קוֹמְמִיּוּת</b> <small>(ויקרא כו, יג)</small>, כלומר בקומה זקופה שלא תפחדו מאדם על דרך יֹצְאִים בְּיָד רָמָה <small>(שמות יד, ח)</small>. ומשקל אחר וְלֹא תִהְיֶה לָכֶם<b> תְּקוּמָה</b> <small>(ויקרא כו, לז)</small>. וּמֶלֶךְ <b>אַלְקוּם</b> עִמּוֹ <small>(משלי ל, לא)</small>, פירשתיו בשרש <b>אַל</b> כי היא מלה מורכבת מן <b>אַל</b> ומן <b>קוּם</b>. ושם במשקל אחר בתוספת <b>יו"ד</b> וַיִּמַח אֶת כָּל <b>הַיְקוּם</b> <small>(בראשית ז, כג)</small>, וְאֵת כָּל <b>הַיְקוּם</b> אֲשֶׁר בְּרַגְלֵיהֶם <small>(דברים יא, ו)</small>, והוא <b>שם כלל</b> לכל חי על האדמה. ושם במשקל אחר אִם לֹא נִכְחַד <b>קִימָנוּ</b> <small>(איוב כב, כ)</small>, והוא כמו <b>קִימֵנוּ</b> בצרי רוצה לומר <b>יְקוּמֵנוּ</b>, פירוש באמת לא נכחד יקומינו מכל וכל במבול, כי נשארו נח ובניו, וְיִתְרָם אָכְלָה אֵשׁ <small>(שם)</small> פירושו יותר הרשעים והם שהיו אחר כן בסדום ועמורה. ושם במשקל אחר וְשַׂמְתִּי לְךָ <b>מָקוֹם</b> <small>(שמות כא, יג)</small>, ושֹמתי מָקוֹם <small>(שמואל ב' ז, י)</small>, והוא בלשון זכר ברוב. ובלשון נקבה וְלֹא עוֹד תְּשׁוּרֶנּוּ <b>מְקוֹמוֹ</b> <small>(איוב כ, ט)</small>. והקבוץ בְּאַחַד <b>הַמְּקוֹמֹת</b> <small>(שמואל ב' יז, ט)</small>. ונזכר בלשון זכר וקובץ בלשון נקבה. וְאֵי זֶה <b>מָקוֹם</b> מְנוּחָתִי <small>(ישעיה סו, א)</small>, רוצה לומר למנוחתי, או באי זה מקום מנוחתי, כי מקום אינו סמוך. וְזֶה <b>מְקוֹם</b> לֹא יָדַע אֵל <small>(איוב יח, כא)</small>, חסר הנסמך ופירושו מקום <b>אִישׁ</b> שלא ידע אל. <b>מְקוֹם</b> שָׁם קֶבֶר <small>(יחזקאל לט, יא)</small>, הוא כמו הפוך מקום קבר שם. וכבר כתבנו הדומים לו בחלק הדקדוק. ולעולם יבא על מלת אשר ועל <b>שׁי"ן</b> השימוש בסמיכות <b>בִּמְקוֹם</b> אֲשֶׁר תִּשָּׁחֵט הָעֹלָה <small>(ויקרא ו, יח)</small>, <b>בִּמְקוֹם</b> אֲשֶׁר נִבְרֵאת <small>(יחזקאל כא, לה)</small>, <b>מְקוֹם</b> אֲשֶׁר יוֹסֵף אָסוּר שָׁם <small>(בראשית מ, ג)</small>, <b>מְקוֹם</b> אֲשֶׁר אֲסִורֵי [אֲסִירֵי] הַמֶּלֶךְ אֲסוּרִים <small>(בראשית לט, כ)</small>, <b>מְקוֹם</b> שֶׁיִּפּוֹל הָעֵץ שָׁם יְהוּא <small>(קהלת יא, ג)</small>. ורבותינו ז"ל <small>(בראשית רבה סדר ויצא פרשה סח)</small> כנו שמו של הקדוש ברוך הוא מקום לפי שהוא מקומו של עולם ואין עולם מקומו כמו שנקרא גם כן מעון מְעֹנָה אֱלֹהֵי קֶדֶם <small>(דברים לג, כז)</small>. ויש מפרשים כי רֶוַח וְהַצָּלָה יַעֲמוֹד לַיְּהוּדִים <b>מִמָּקוֹם</b> אַחֵר <small>(אסתר ד, יד)</small>, רמז בו להקדוש ברוך הוא לפי שלא רצו לכתוב השם במגלה לפי שנכתבה עם ספרי מדי ופרס.
<h3>קון</h3>
שָׂא <b>קִינָה</b> <small>(יחקאל יט, א)</small>, <b>קִינָה</b> הִיא וְקוֹנְנוּהָ <small>(יחקאל לב, טז)</small>,<b> וַיְקוֹנֵן</b> יִרְמְיָהוּ <small>(דברי הימים ב' לה, כה)</small>, וְקִרְאוּ <b>לַמְקוֹנְנוֹת</b> <small>(ירמיה ט, טז)</small>. בְּנוֹת הַגּוֹיִם <b>תְּקוֹנֵנָּה</b> אוֹתָהּ <small>(יחזקאל לב, טז)</small>, הדגש לחסרון הכפל, ענין הספד. ופירשו רבותינו ז"ל <small>(מועד קטן פרק שלישי משנה ט. דף כח ע"ב)</small> קינה אחת אומרת וכולן עונות. וּמִשְׁקַל <b>קֵינוֹ</b> שְׁלשׁ מֵאוֹת מִשְׁקַל נְחשֶׁת <small>(שמואל ב' כא, טז)</small>, פירש רבי יונה להבת חניתו. וכתב אדוני אבי ז"ל כי קינו הוא העץ וחסר הוא להבת רצה לומר להבת קינו. וכן בלשון ערבי אומר לעץ החנית <b>אלקנ"ה</b>. ויתכן להיות פירוש קינו כובע או שרין.
<h3>קוף</h3>
שֶׁנְהַבִּים <b>וְקֹפִים</b> <small>(מלכים א' י, כב)</small>, ה<b>קו"ף</b> הוא שקורין לו בלע"ז <b>שימיא</b> והיא חיה שצורת פניה דומה לצורת בני אדם ותופשת בידיה כמו האדם. ומן השרש הזה <b>תְּקוּפַת</b> הַשָּׁנָה <small>(שמות לד, כב)</small>, <b>לִתְקֻפוֹת</b> הַיָּמִים <small>(שמואל א' א, כ)</small> <b>וּתְקוּפָתוֹ</b> עַל קְצוֹתָם <small>(תהלים יט, ז)</small>, והם מענין כִּי <b>הִקִּיפוּ</b> יְמֵי הַמִּשְׁתֶּה <small>(איוב א, ה)</small>. ו<b>יָקַף</b> ו<b>קוּף</b> בענין אחד והוא ענין סבוב. ואמר <b>תְּקוּפַת הַשָּׁנָה</b>, לתקופת הימים, על תקופת השמש שתשוב בסוף השנה לתקופתה.
<h3>קוץ</h3>
<b>וְקָץ</b> עָלָיו הָעַיִט <small>(ישעיה יח, ו)</small>.<b> וְקַיִץ</b> וָחֹרֶף <small>(בראשית ח, כב)</small>, עַל <b>קֵיצֵךְ</b> וְעַל קְצִירֵךְ <small>(ישעיה טז, ט)</small>, כְּלוּב<b> קָיִץ</b> <small>(עמוס ח, א)</small>, פירש סל מלא פירות הקיץ. וכן וְלהַלֶּחֶם [וְהַלֶּחֶם] <b>וְהַקַּיִץ</b> <small>(שמואל ב' טז, ב)</small>, הפירות שמיבשין בקיץ. וענין אחר <b>קַצְתִּי</b> בְחַיַּי <small>(בראשית כז, מו)</small>,<b> וַיָּקֻצוּ</b> מִפְּנֵי בְּנֵי יִשְׂרָאֵל <small>(שמות א, יב)</small>, <b>וַיָּקָץ</b> מוֹאָב <small>(במדבר כב, ג)</small>, <b>וַיָּקָץ</b> בְּיִשְׂרָאֵל וַיִּמְלֹךְ עַל אֲרָם <small>(מלכים א' יא, כה)</small>, וְאַל <b>תָּקֹץ</b> בְּתוֹכַחְתּוֹ <small>(משלי ג, יא)</small>, בחלם. <b>וָאָקֻץ</b> בָּם <small>(ויקרא כ, כג)</small>, בשרק. אֲשֶׁר אַתָּה <b>קָץ</b> <small>(ישעיה ז, טז)</small>. ואפשר שיהיה <b>וַיָּקָץ בישֹראל</b>, פועל יוצא. <b>והכבד</b> [הִפְעִיל] נַעֲלֶה בִיהוּדָה <b>וּנְקִיצֶנָּה</b> <small>(ישעיה ז, ו)</small>, כלומר נעשה להם שיקוצו מפנינו. כלם ענין צוקה וצרה. ואמר<b> וָאָקֻץ בָּם</b> על דרך משל כמו <b>וַתִּקְצַר</b> נַפְשׁוֹ בַּעֲמַל יִשְׂרָאֵל <small>(שופטים י, טז)</small>. וענין אחר לֹא<b> הֵקִיץ</b> הַנָּעַר <small>(מלכים ב' ד, לא)</small>, <b>הֱקִיצֹתִי</b> וְעוֹדִי עִמָּךְ <small>(תהלים קלט, יח)</small>,<b> הֱקִיצֹתִי</b> וָאֶרְאֶה <small>(ירמיה לא, כה)</small>, הָעִירָה<b> וְהָקִיצָה</b> <small>(תהלים לה, כג)</small>, אֶשְׂבְּעָה <b>בְהָקִיץ</b> תְּמוּנָתֶךָ <small>(תהלים יז, טו)</small>, והם מענין <b>וַיִּיקַץ</b> יַעֲקֹב <small>(בראשית כח, טז)</small>, ויקץ וקוץ בענין אחד. וענין אחר בָּא <b>הַקֵּץ</b> <small>(יחזקאל ז, ו)</small>, <b>הַקֵּץ</b> עָלַיִךְ <small>(יחזקאל ז, ג)</small>, <b>הַקֵּץ</b> מענין קוץ ואף על פי שקץ מפעלי הכפל כי הדגש מורה עליו <b>קִצּוֹ, קִצֵּךְ</b> ועוד שהוא ענין <b>קָצַץ</b> כמו שאנו עתידים לזכרו. גם יתכן להיות קץ מזה השרש והדגש תמורת הנח כמו וּפְטוּרֵי צִצִּים <small>(מלכים א' ו, יח)</small>.<b> והתאר מזה</b> <b>הַקִּיצֹנָה</b> <small>(שמות כו, י)</small>. והיא אשר בקצה. וענין אחר <b>וְקוֹץ</b> וְדַרְדַּר <small>(בראשית ג, יח)</small> <b>קוֹצִים</b> כְּסוּחִים <small>(ישעיה לג, יב)</small>, ידוע. וענין אחר <b>קְוֻּצּוֹתַי</b> רְסִיסֵי לָיְלָה <small>(שיר השירים ה, ב)</small>,<b> קְוֻצּוֹתָיו</b> תַּלְתַּלִים <small>(שיר השירים ה, יא)</small>, בדגש ה<b>צד"י</b> הם מחלפות הראש ובשרש <b>חָלַף</b> פירשתיו.
<h3>קור</h3>
אֲנִי <b>קַרְתִּי</b> וְשָׁתִיתִי מַיִם <small>(מלכים ב' יט, כד)</small>.<b> מְקוֹר</b> מַיִם חַיִּים <small>(ירמיה ב, יג)</small>. ופירוש קרתי באתי עד המקור, כלומר ששתיתי כל מימי הנהרות והיאורים מרוב חוליי עד שבאתי אל מקוריהם ושתיתי מימיה. ויונתן תרגם <b>אֲנָא הֲוֵיתִי חָפֵיר גוּבִין וְשָׁתֵי מַיְן</b>.<b> והפעל הכבד</b> [הִפְעִיל] כְּהָקִיר בַּוִר [בַּיִר] מֵימֶיהָ <small>(ירמיה ו, ז)</small>, כֵּן <b>הֵקֵרָה</b> רָעָתָהּ <small>(שם)</small>. ומזה השרש <b>וְקוּרֵי</b> עַכָּבִישׁ יֶאֱרֹגוּ <small>(ישעיה נט, ה)</small>, <b>קוּרֵיהֶם</b> לֹא יִהְיוּ לְבֶגֶד <small>(ישעיה נט, ו)</small>, ופירושם יריעת. אדוני אבי ז"ל פירשם כמו <b>קֹרוֹת</b> בָּתֵּינוּ <small>(שיר השירים א, יז)</small>, רצה לומר כמו העכביש שתארוג לכסות כמו הקורות.
<h3>קושׁ</h3>
זכר רבי יונה בזה השרש וְלַמּוֹכִיחַ בַּשַּׁעַר <b>יְקֹשׁוּן</b> <small>(ישעיה כט, כא)</small>, ולפי דעתי שהוא מפעלי הכפל. ובשרש <b>קָשַׁשׁ</b> נפרשנו בעזרת האל עם <b>הִתְקוֹשְׁשׁוּ וָקוֹשׁוּ</b>.
<h3>קטט</h3>
<b>וְנָקֹטּוּ</b> בִּפְנֵיהֶם <small>(יחזקאל ו, ט)</small>, <b>נָקְטָה</b> נַפְשִׁי בְּחַיָּי <small>(איוב י, א)</small>, בפלס וְרָחֲבָה וְנָסְבָה <small>(יחזקאל מא, ז)</small> ענינם ענין כריתה. וכבר זכרנום בשרש <b>קוּט</b>.
<h3>קטב</h3>
<b>וְקֶטֶב</b> מְרִירִי <small>(דברים לב, כד)</small>, <b>מִקֶּטֶב</b> יָשׁוּד צָהֳרָיִם <small>(תהלים צא, ו)</small>, בשש נקודות. ומשקל אחר אֱהִי <b>קָטָבְךָ</b> שְׁאוֹל <small>(הושע יג, יד)</small>. זה הענין כמו כן ענין כריתה. והוא החולי הבא פתאום לאדם וממיתו. ותרגום ירושלמי לַחְטֹב עֵצִים <small>(דברים יט, ה)</small> <b> לְמִקְטוֹעַ קֵיסִין</b>.
<h3>קטל</h3>
אִם <b>תִּקְטֹל</b> אֱלוֹהַּ רָשָׁע <small>(תהלים קלט, יט)</small>, הֵן <b>יִקְטְלֵנִי</b> לֹא [לוֹ] אֲיַחֵל <small>(איוב יג, טו)</small>.<b> והשם</b> מֵהַר עֵשָׂו<b> מִקָּטֶל</b> <small>(עבדיה א, ט)</small>. קמץ מפני ההפסק ענינם ההרג.
<h3>קטן</h3>
<b>קָטֹנְתִּי</b> מִכֹּל הַחֲסָדִים <small>(בראשית לב, יא)</small>, <b>וַתִּקְטַן</b> עוֹד זֹאת בְּעֵינֶיךָ <small>(שמואל ב' ז, יט)</small>. <b>והשם</b> וְאֶת הַמָּאוֹר <b>הַקָּטֹן</b> <small>(בראשית א, טז)</small>, <b>קָטֹן</b> וְגָדוֹל שָׁם הוּא <small>(איוב ג, יט)</small> <b>קָטָנִּי</b> עָבָה <small>(מלכים א' יב, י)</small>, רצה לומר אצבעי הקטן. ובקמץ וְדָוִד הוּא <b>הַקָּטָן</b> <small>(שמואל א' יז, יד)</small>. והקבוץ <b>הַקְּטַנִּים</b> עִם הַגְּדֹלִים <small>(תהלים קטו, יג)</small>, לַעֲשׂוֹת <b>קְטַנָּה</b> אוֹ גְדוֹלָה <small>(במדבר כב, יח)</small>, כִּי מִי בַז לְיוֹם קְטַנּוֹת <small>(זכריה ד, י)</small>. <b>והמקור</b> מן <b>הפעל הכבד</b> [הִפְעִיל] <b>לְהַקְטִין</b> אֵיפָה <small>(עמוס ח, ה)</small>. ודקדוק <b>קָטָנִּי עבה</b> כתבנוהו בחלק הדקדוק שהקדמנו בשער השמות.
<h3>קטף</h3>
אֵת רֹאשׁ יְנִיקוֹתָיו <b>קָטָף</b> <small>(יחזקאל יז, ד)</small>, <b>וְקָטַפְתָּ</b> מְלִילֹת <small>(דברים כג, כו)</small>, מֵרֹאשׁ יֹנְקוֹתָיו רַךְ <b>אֶקְטֹף</b> <small>(יחזקאל יז, כב)</small>. <b>והנפעל</b> עֹדֶנּוּ בְאִבּוֹ לֹא<b> יִקָּטֵף</b> <small>(איוב ח, יב)</small>. ענינם ענין כריתה.
<h3>קטר</h3>
[פִּעֵל] אֲשֶׁר <b>קִטְּרוּ</b> שָׁמָּה הַכֹּהֲנִים <small>(מלכים ב' כג, ח)</small>, <b>וְקַטֵּר</b> מֵחָמֵץ תּוֹדָה <small>(עמוס ד, ה)</small>. <b>מְקֻטֶּרֶת</b> מוֹר וּלְבוֹנָה <small>(שיר השירים ג, ו)</small>, כלומר שבגדיה מעושנים בסמים. <b>והשם</b> הֲלוֹא אֶת <b>הַקִּטֵּר</b> אֲשֶׁר קִטַּרְתֶּם <small>(ירמיה מד, כא)</small>, בפלס וְהַדִּבֵּר אֵין בָּהֶם <small>(ירמיה ה, יג)</small>. <b>וכבד אחר</b> [הִפְעִיל] <b>וְהִקְטִירָם</b> הַכֹּהֵן <small>(ויקרא ג, טז)</small>, <b>לְהַקְטִיר</b> אִשֶּׁה <small>(שמות ל, כ)</small>, בְּהֵיטִיבוֹ אֶת הַנֵּרֹת <b>יַקְטִירֶנָּה</b> <small>(שמות ל, ז)</small>.<b> ושלא נזכר פעלו ממנו</b> [הָפְעַל] כָּלִיל <b>תָּקְטָר</b> <small>(ויקרא ו, טו)</small>.<b> והשם</b> <b>מֻקְטָר</b> מֻגָּשׁ לִשְׁמִי <small>(מלאכי א, יא)</small>, על משקל משחת מן כִּי מָשְׁחָתָם בָּהֶם <small>(ויקרא כב, כה)</small> כלומר בכל מקום קטרה מוגשת לשמי ומנחה טהורה אלו צויתי להם. ורבי אברהם אבן עזרא פירש גָּדוֹל שְׁמִי בַּגּוֹיִם <small>(שם)</small> כלומר ממזרח שמש ועד מבואו מגדלים שמי ואחשוב להם גדול שמי כאילו מגישים מנחה טהורה ומקטירים לפני לא כאשר אתם עושים שמקריבין לחם מגואל ומחללים שמי. וזהו שאמר אחריו ואתם מחללים אתו. ואדוני אבי ז"ל פירש אף על פי שעובדים שם לעבודה זרה שם י"י הם עובדים וכונתם לשמים, ואפשר שהוא פעול, ופירוש <b>מֻקְטָר מֻגָּשׁ</b> רצונו לומר ההקטרה על קטרת הסמים, וההגשה על הקרבנורת והמנחה על מנחת הסלת. <b>והשם</b> יָשִׂימוּ <b>קְטוֹרָה</b> בְּאַפֶּךָ <small>(דברים לג, י)</small>. וב<b>תי"ו</b> וְשִׂים <b>קְטֹרֶת</b> <small>(במדבר יד, יח)</small>, וְשַׁמְנִי <b>וּקְטָרְתִּי</b> <small>(יחזקאל טז, יח)</small>, בקמץ חטף לקריאת בן אשר כמשפט ולקריאת בן נפתלי <b>וּקְטַרְתִּי</b> בפתח. וכן <b>וּקְטָרְתִּי</b> וְשַׁמְנִי <small>(יחזקאל כג, מא)</small>, פליגין. ומשקל אחר <b>קִיטֹר</b> הָאָרֶץ <small>(בראשית יט, כח)</small>, <b>כְּקִיטֹר</b> הַכִּבְשָׁן <small>(שם)</small> כִּי הָיִיתִי כְּנֹאד <b>בְּקִיטוֹר</b> <small>(תהלים קיט, פג)</small>, דמה עור בשרו לנאד בקיטור כי הוא יבש. שֶׁלֶג <b>וְקִיטוֹר</b> <small>(תהלים קמח, ח)</small>, הוא הבל העולה מן הארץ שדומה לעשן. ושם המחתה שיושם בה הקטרת וּבְיָדוֹ <b>מִקְטֶרֶת</b> לְהַקְטִיר <small>(דברי הימים ב' כו, יט)</small>, וְאִישׁ <b>מִקְטַרְתּוֹ</b> בְּיָדוֹ <small>(יחזקאל ח, יא)</small>, ושם למזבח שמקטירין עליו <b>מִקְטַר</b> קְטֹרֶת <small>(שמות ל, א)</small>, פתח מפני הסמיכות. והקבוץ בלשון נקבות והוא משקל אחר וְאֵת כָּל <b>הַמְקַטְּרוֹת</b> הֵסִירוּ <small>(דברי הימים ב, ל, יד)</small>. בְּאַרְבַּעַת מִקְצֹעוֹת הֶחָצֵר חֲצֵרוֹת <b>קְטֻרוֹת</b> <small>(יחזקאל מו, כב)</small>, פירושו קשורות, ותרגום <b>וַתִּקְשֹׁר</b> <small>(בראשית לח, כח)</small> <b> וּקְטָרַת</b>. וכן בארמית עוד וּמְשָׁרֵא <b>קִטְרִין</b> <small>(דניאל ה, יב)</small>, מתיר קשרים,<b> וְקִטְרֵי</b> חַרְצֵהּ מִשְׁתָּרַיִן <small>(דניאל ה, ו)</small>, קשרי מתניו. ורצה לומר חצרות קטורות מחוברות וקשורות בזויות החצר זו בזו הזוית וזו בזו הזוית, ובא על דרך וַתִּקָּשֵׁר כָּל הַחוֹמָה עַד חֶצְיָהּ <small>(נחמיה ג, לח)</small>. וכן תרגם יונתן <b>דָרָתָא מְקַטְרָן</b>. ובמסכת מדות <small>(פרק שני משנה ה. דף לה ע"א)</small>, אמרו אין קטורות אלא שאינן מקורות.
<h3>קיק</h3>
וַיְמַן י"י אֱלֹהִים<b> קִיקָיוֹן</b> <small>(יונה ד, ו)</small>. ובמשנה <small>(שבת פרק שני משנה א. דף כ ע"ב)</small>, ולא בשמן קיק. ואמרו בגמרא <small>(שבת פרק שני משנה א. דף כא ע"א)</small> מאי שמן קיק?.... קיקיון דיונה. פירש רבי שמואל בן חפני שהוא הנקרא בערבי <b>א"ל כרו"ע</b>. ואמר רבה בר בר חנה <small>(שם)</small> לדידי חזי לי קיקיון דיונה, ולצלוליבא דמי ואי פשקי רבי, פירוש בין בצעי המים הוא גדל, ועל פום חנותא מדלן יתיה, פירש על פי החנויות מדלין אותו לצל, ומפרצידוהי עבדין משחא, מגרעיניו עושין שמן. ומצאתי פירש צלוליבא בתשובות הגאונים אילן סרק יש במקומנו ועושה גרעיניו ועושין מהם שמן וכל מי שיש לו צנה הרבה שותה ממנו ושמו בלשון ערבי <b>א"ל כרו"ע</b>.
<h3>קיר</h3>
<b>קִיר</b> הַמִּזְבֵּחַ <small>(ויקרא א, טו)</small>, נֹגַעַת<b> בַּקִּיר</b> הַשֵּׁנִי <small>(מלכים א' ו, כז)</small>. נַעֲשֶׂה נָּא עֲלִיַּת <b>קִיר</b> <small>(מלכים ב' ד, י)</small>, פירוש כותל הידוע במשנה. וסמך <b>עֲלְיָּה</b> אל קיר כלומר שתהיה העליה בנויה בכותלים שהיא בנין אבנים לא במחיצות קנים וחוצים. והקבוץ בלשון נקבות <b>בְּקִירוֹת</b> הַבָּיִת <small>(שם א' ו, ו)</small>, אֶת גַּגּוֹ וְאֶת <b>קִירֹתָיו</b> <small>(שמות ל, ג)</small>,<b> וְקִירֹתָיו</b> עֵץ <small>(יחזקאל מא, כב)</small>. ובדרך ההשאלה <b>קִירוֹת</b> לִבִּי הֹמֶה לִּי <small>(ירמיה ד, יט)</small>, אמר לבי מפני שהלב יש בו דפנות וחללים. <b>והפעל הכבד</b> <b>ממנו</b> [פִּעֵל]<b> וְקַרְקַר</b> כָּל בְּנֵי שֵׁת <small>(במדבר כד, יז)</small>, ו<b>פ"א</b> הפעל פתוחה ומשפטה בחירק. אבל התנועות משתנות בהרבה מקומות. <b>מְקַרְקַר קִר</b> <small>(ישעיה כב, ה)</small>, היה משפטו <b>מְקַרְקֵר</b> בצרי אלא שהתנועות משתנות. וענינם הריסת הקיר כמו שהוא מְשָׁרֵשׁ מסיר השרש כן מקרקר הורס הקיר. ואמר <b>קִר</b> לתוספת ביאור כי די היה לו במקרקר כמו לִצְבֹא צָבָא <small>(במדבר ד, כג)</small> וַתַּשְׁרֵשׁ שָׁרָשֶׁיהָ <small>(תהלים פ, י)</small> וַיִּקְסְמוּ קְסָמִים <small>(מלכים ב' יז, יז)</small>.
<h3>קלל</h3>
הֵן <b>קַלֹּתִי</b> מָה אֲשִׁיבֶךָּ <small>(איוב מ, ד)</small>, כִּי <b>קַלּוֹתָ</b> <small>(נחום א, יד)</small>. <b>והנפעל</b> <b>וּנְקַלֹּתִי</b> עוֹד מִזֹּאת <small>(שמואל ב' ו, כב)</small>, וּבֹזַי <b>יֵקָלּוּ</b> <small>(שמואל א' ב, ל)</small>. עַל <b>נְקַלָּה</b> <small>(ירמיה ו, יד)</small>, פירוש על אמירה נקלה. <b>וַתֵּקַל</b> גְּבִרְתָּהּ <small>(בראשית טז, ד)</small>. <b>והכבד</b> [הִפְעִיל] וּמַדּוּעַ <b>הֲקִלֹּתַנִי</b> <small>(שמואל ב' יט, מד)</small>, <b>לְהָקֵל</b> כָּל נִכְבַּדֵּי אָרֶץ <small>(ישעיה כג, ט)</small> כלם והדומים להם ענין בזיון. ויתכן לפרש מזה כִּי <b>מְקַלְלִים</b> לָהֶם בָּנָיו <small>(שמואל א' ג, יג)</small>, כמו שאמר <b>וּבֹזַי יֵקָלּוּ</b>. ובענין הקלות והם קרובים בענין <b>קַל</b> הוּא עַל פְּנֵי מַיִם <small>(איוב כד, יח)</small>, <b>קַלִּים</b> הָיוּ רֹדְפֵינוּ <small>(איכה ד, יט)</small>. ובהכפל ה<b>פ"א</b> בַּלֶּחֶם <b>הַקְּלֹקֵל</b> <small>(במדבר כא, ה)</small>, פירוש רבותינו ז"ל <small>(יומא עה ע"ב. עבודה זרה ה, סוף ע"א)</small> בעבור שהיה המן נבלע באיברים קראוהו כן. <b>והשם</b> והיה<b> מִקֹּל</b> זְנוּתָהּ <small>(ירמיה ג, ט)</small>, והמסורת עליו לית חסר בקלילותא. ובדברי רבותינו ז"ל <small>(ירושלמי חלה פרק שני דף נח, ע"ג)</small> מפרשים אותו כמשמעו ואמרו קול באשה ערוה, ומה טעם? והיה <b>מִקֹּל זְנוּתָהּ</b> והחנף את האבן ואת העץ. <b>והנפעל</b> <b>יִקַּלּוּ</b> רֹדְפֵיכֶם <small>(ישעיה ל, טז)</small>, בחירק ה<b>יו"ד</b> ובדגש ה<b>קו"ף</b> להבדיל בינו ובין בוזי יקלו. <b>והפעל הכבד</b> [פִּעֵל] <b>הֵקַל</b> אַרְצָה זְבֻלוּן <small>(ישעיה ח, כג)</small>. ובענין הקללה אָבִיו וְאִמּוֹ <b>קִלֵּל</b> <small>(ויקרא כ, ט)</small>, <b>וּמְקַלֵּל</b> אָבִיו וְאִמּוֹ <small>(שמות כא, יז)</small>, לֹא <b>תְקַלֵּל</b> חֵרֵשׁ <small>(ויקרא יט, יד)</small>. כֻּלֹּה <b>מְקַלְלַוְנִי</b> <small>(ירמיה טו, י)</small>, כבר זכרנו דקדוקו בחלק הדקדוק בטור השלישי. כִּי <b>מְקַלְלִים</b> לָהֶם בָּנָיו <small>(שמואל א' ג, יג)</small>, <b>וְקִלֵּל</b> בְּמַלְכּוֹ <small>(ישעיה ח, כא)</small>. <b>ושלא נזכר פועלו</b> <b>ממנו</b> [פֻּעַל] <b>תְּקֻלַּל</b> חֶלְקָתָם בָּאָרֶץ <small>(איוב כד, יח)</small>. <b>והשם</b> בְּרָכָה <b>וּקְלָלָה</b> <small>(דברים יא, כו)</small>, כִּי <b>קִלְלַת</b> אֱלֹהִים תָּלוּי <small>(דברים כא, כג)</small>, כלומר על שקלל את השם תלוי. ויש לפרשו מהענין הראשון כלומר בזיון אלהים הוא התלוי, שכשיראה אדם אותו תלוי אומר על שחרף וגדף הוא תלוי הנה הדבר בזיון אלהים. והוא הדין לכל הנתלים בארץ ישראל, כי שני טעמים יש לדבר, אחד <b>כִּי קִלְלַת אֱלֹהִים תָּלוּי</b> הרהו טעם למגדף ולעובד עבודה זרה שהיו נתלים, ועוד טעם וְלֹא תְטַמֵּא אֶת אַדְמָתְךָ <small>(דברים כא, כג)</small> והוא טעם גם לכל הנתלים בארץ ישראל כי המת בארץ שאינו נקבר טומאת הארץ היא. וכן עשה יהושע הנביא במלך העי ובחמשת המלכים שצוה להורידם לערב ולעשות עליהם גל אבנים <small>(יהושע י, כז)</small> וכן עתידים ישראל לעשות בהרוגי גוג ומגוג כמו שכתוב וּקְבָרוּם בֵּית יִשְׂרָאֵל לְמַעַן טַהֵר אֶת הָאָרֶץ <small>(יחזקאל כט, יב)</small> הרי אתה רואה שכל זמן שלא נקבר המת הוא טומאת הארץ. והטעם שלא קברו את בני שאול המוקעים עַד נִתַּךְ מַיִם עֲלֵיהֶם <small>(שמואל ב' כא, י)</small> ולא נתנו לקבורה מניסן ועד תשרי וזהו מתחלת קציר <b>עַד נִתַּךְ מַיִם עֲלֵיהֶם</b> פירשו רבותינו ז"ל <small>(יבמות עט ע"א)</small>, כי לפיכך לא קברו אותם ואף עד פי שכתוב לֹא תָלִין נִבְלָתוֹ עַל הָעֵץ <small>(דברים כא, כג)</small> אמרו מוטב שתעקר אות אחת מן התורה ויתקדש שם שמים בפרהסיא שהיו עוברים ושבים אומרים מה טיבן של אלו? אומרים להם בני מלכים הם, ומה עשו? פשטו ידיהם בגרים גרורים, אמרו אין לך אומה ראויה להדבק בה כאומה זו. ובהכפל גם <b>פ"א</b> הפעל <b>קִלְקַל</b> בַּחִצִּים <small>(יחזקאל כא, כו)</small>, וְכָל הַגְּבָעוֹת <b>הִתְקַלְקָלוּ</b> <small>(ירמיה ד, כד)</small>. והם מענין קלקול בדברי רבותינו ז"ל שהוא מענין ההרס וההשחתה כמו שאמרו <small>(שבת פרק שלשה עשר משנה ג. דף קח ע"ב)</small> כל המקלקלין פטורין. וזולת זה נשתמשו הרבה בזה הלשון. ורבי יונה פירשם לשון תנועה בענין הקלות. וכן כתבם אדוני אבי ז"ל רצה לומר <b>קִלְקַל בַּחִצִּים</b> צוה לירות החצים למעלה ואם יפול החץ לצד בני עמון ילך שם. וכן דעת יונתן שתרגם <b>קְשַׁת בְּגִרְרַיָא</b>, נְחֹשֶׁת <b>קָלָל</b> <small>(יחזקאל א, ז)</small>, פירוש הנחשת הממורט והזך. ומזה וְהוּא לֹא פָנִים<b> קִלְקַל</b> <small>(קהלת י, י)</small>, כלומר שלא לוטשו פני הברזל, ומזה הענין חבר מנחם <b>קִלְקַל בַּחִצִּים</b>.
<h3>קלה</h3>
אֲשֶׁר <b>קָלָם</b> מֶלֶךְ בָּבֶל <small>(ירמיה כט, כב)</small>, אָבִיב <b>קָלוּי</b> בָּאֵשׁ <small>(ויקרא ב, יד)</small>, מַצּוֹת <b>וְקָלוּי</b> <small>(יהושע ה, יא)</small>. <b>והתאר</b> וְלֶחֶם <b>וְקָלִי</b> וְכַרְמֶל <small>(ויקרא כג, יד)</small>. ונכתב ב<b>אל"ף</b> אֵיפַת <b>הַקָּלִיא</b> הַזֶּה <small>(שמואל א' יז, יז)</small>. ואדוני אבי ז"ל פירש מזה כִּי כְסָלַי מָלְאוּ <b>נִקְלֶה</b> <small>(תהלים לח, ח)</small>, וכן מַלֵּא פְנֵיהֶם <b>קָלוֹן</b> <small>(תהלים פג, יז)</small>. ענינם ענין שריפה וצליה. וענין אחר <b>מַקְלֶה</b> אָבִיו וְאִמּוֹ <small>(דברים כז, טז)</small>. <b>והנפעל</b> וְנִקְלָה כבוד מואב <small>(ישעיה טז, יד)</small>, אִישׁ רָשׁ <b>וְנִקְלֶה</b> <small>(שמואל א' יח, כג)</small>. כִּי כְסָלַי מָלְאוּ <b>נִקְלֶה</b> <small>(תהלים לח, ח)</small>, פירוש נגע נקלה. <b>והשם</b> שָׂבַעְתָּ <b>קָלוֹן</b> מִכָּבוֹד <small>(חבקוק ב, טז)</small>. <b>וְקִיקָלוֹן</b> עַל כְּבוֹדֶךָ <small>(שם)</small>, מלה מורכבת מן קיא וקלון ענינם ענין בזיון.
<h3>קלח</h3>
וּכְבָשָׂר בְּתוֹךְ <b>קַלָּחַת</b> <small>(מיכה ג, ג)</small>, אוֹ <b>בַקַּלַּחַת</b> <small>(שמואל א' ב, יד)</small>, אמר בו התרגום <b>אוֹ בִקְדֵירָא</b>.
<h3>קלט</h3>
שָׂרוּעַ <b>וְקָלוּט</b> <small>(ויקרא כב, כג)</small>, היא שרגלו אסופה וצרה. ורבותינו ז"ל פירשו <small>(בכורות מ ע"א)</small> שפרסותיו קלוטות כרגלי הסוס או החמור. עָרֵי <b>מִקְלָט</b> <small>(במדבר לה, יא)</small>, שהיו קולטות וקובצות בתוכן הנסים שם. ובמשנה <small>(שבת פרק ראשון משנה ו, דף יז ע"ב)</small> כדי שיקלוט את העין, כלומר שיקח הצבע ויקבצנו.
<h3>קלס</h3>
לַעַג <b>וָקֶלֶס</b> <small>(תהלים מד, יד)</small>, לְחֶרְפָּה <b>וּלְקֶלֶס</b> כָּל הַיּוֹם <small>(ירמיה כ, ח)</small>, בשש נקודות. ומשקל אחר <b>וְקַלָּסָה</b> לְכָל הָאֲרָצוֹת <small>(יחזקאל כב, ד)</small>, ענין הלעג והבוז.<b> וההתפעל</b> בו נופל על המלעיג והוא קשור עם <b>בי"ת</b> וְהוּא בַּמְּלָכִים <b>יִתְקַלָּס</b> <small>(חבקוק א, י)</small>, <b>יִתְקַלְּסוּ</b> בָךְ <small>(יחזקאל כב, ה)</small>, <b>וַיִּתְקַלְּסוּ</b> בוֹ וַיֹּאמְרוּ לוֹ עֲלֵה קֵרֵחַ <small>(מלכים ב' ב, כג)</small>. ולפי שיתמיד הלעג עליהם הנה הוא מתפעל הלעג בהם. ופעם הלשון הזה נופל על השבח כמו וְלֹא הָיִיתי [הָיִית] כַּזּוֹנָה <b>לְקַלֵּס</b> אֶתְנָן <small>(יחזקאל טז, לא)</small> כלומר לשבח אתנן שלוקחת אותו. ויתכן להיות בענין זה <b>וְהוּא בַּמְּלָכִים יִתְקַלָּס</b>, כלומר ישתבח בהם. אבל למה שאמר אחריו <b>וְרֹזְנִים מִשְׂחָק לוֹ</b> ידמה מן הענין הראשון יותר. וכן תרגם יונתן <b>וְהוּא עַל מַלְכַיָא מִתְלַעַב</b>. ובענין השבח אמרו בקדיש ויתעלה ויתקלס. אבל רב עמרם גאון ז"ל כתב בסדור תפלות שחבר שאין ראוי לומר ויתקלס. וגם יש לפרש <b>לְקַלֵּס אֶתְנָן</b>, מענין הלעג והבוז, ויהיה כל הלשון בענין לעג ובוז. והענין כי הזונה לועגת לאתנן אחר שלקחה אותו ולועגת על <b>הַזוֹנָה</b> אחריה ותבזה אותו בלבה לפי שנפתה לדבריה ונדח במתק שפתיה. או ענינו כי <b>הַזוֹנָה</b> לועגת לאתנן עצמו בפני <b>הַזוֹנֶה</b> ותבזה אותו כדי שירבה לה לאתנן ואת לא די שלא היית כזונה בזה הענין אלא שנתת את נדניך.
<h3>קלע</h3>
כָּל זֶה <b>קֹלֵעַ</b> בָּאֶבֶן <small>(שופטים כ, טז)</small>, פירוש משליך האבן בקלע. <b>והכבד</b> [פִּעֵל] וַיִּקַּח מִשָּׁם אֶבֶן <b>וַיְקַלַּע</b> <small>(שמואל א' יז, מט)</small>, וְאֵת נֶפֶשׁ אֹיְבֶיךָ <b>יְקַלְּעֶנָּה</b> <small>(שם כה, כט)</small>. <b>וְקַלְּעוֹ</b> בְיָדוֹ <small>(שם יז, מ)</small>, <b>פרונדא</b> בלע"ז <b>קוֹלֵעַ</b> אֶת יוֹשְׁבֵי הָאָרֶץ בַּפַּעַם הַזֹּאת <small>(ירמיה י, יח)</small>, דמה אותם לאבן בתוך הקלע כלומר ככה ישליכם. וַיָּסֹבּוּ <b>הַקַּלָּעִים</b> <small>(מלכים ב' ג, כה)</small>, <b>תאר</b> למשליכים בקלע. מֵסַב <b>קָלַע</b> <small>(מלכים א' ו, כט)</small>, <b>וְקָלַע</b> עֲלֵיהֶם מִקְלְעוֹת כְּרוּבִים <small>(מלכים א' ו, לב)</small>, <b>מִקְלַעַת</b> פְּקָעִים <small>(מלכים א' ו, יח)</small>, פתוח, פתוחים. ואולי היו פתוחים כפתוח הקלע שזכרנו. <b>קְלָעִים</b> לֶחָצֵר <small>(שמות כז, ט)</small>, פירוש יריעות. ונקראו כן כי נעשו מעשה פתוח. וּשְׁנֵי <b>קְלָעִים</b> הַדֶּלֶת הַשֵּׁנִית גְּלִילִים <small>(מלכים א' ו, לד)</small> ענינו כמו צלעים כמו שאמר שני צלעים הדלת האחת. ומה שאמר קלעים לפי שהצלעים היו מעשה קלעים. ויונתן תרגם שניהם <b>צִירִין</b>.
<h3>קלשׁ</h3>
וְלִשְׁלשׁ <b>קִלְּשׁוֹן</b> <small>(שמואל א' יג, כא)</small>, הוא הכלי שיש לו שינים שמסלקין בו הזבל והתבן וקורין לו <b>פורק"א</b> בלע"ז ושם הכלי קלשון. ובאמת שלש כאילו אמר קלשון שלש השינים.
<h3>קמח</h3>
<b>קֶמַח</b> שְׂעֹרִים <small>(במדבר ה, טו)</small>, בסגול. וַתִּקַּח <b>קֶמַח</b> וַתָּלָשׁ <small>(שמואל א' כח, כד)</small>, קְחִי רֵחַיִם וְטַחֲנִי <b>קָמַח</b> <small>(ישעיה מז, ב)</small>, אמר קמח על שם סופו כי לא יטחון אדם הקמח. וכן אָפִיתִי עַל גֶּחָלָיו לֶחֶם <small>(ישעיה מד, יט)</small>, כי לא יהיה לחם עד שנאפה ואחרים זולתם כמו שכתבנו בשרש <b>אָפָה</b>. וכן בְּלִי יַעֲשֶׂה <b>קֶּמַח</b> <small>(הושע ח, ז)</small>, כתבנום בשרש <b>לָחַם</b>.
<h3>קמט</h3>
<b>וַתִּקְמְטֵנִי</b> לְעֵד הָיָה <small>(איוב טז, ח)</small>, ענין הקמוט ידוע בדברי רבותינו ז"ל <small>(בבא מציעא פז ע"א)</small> אחר שבלה הבשר ורבו הקמטין, וזולת זה ממה שזכרו בזה הענין <b>רונצ"א</b> בלע"ז. וזהו שאמר <b>וַיָּקָם בִּי כַחֲשִׁי</b> כי מפני כחש הבשר יתקמט העור. <b>ושלא נזכר פעלו ממנו</b> [פֻּעַל] אֲשֶׁר <b>קֻמְּטוּ</b> וְלֹא עֵת <small>(בבא מציעא כב, טז)</small>, והוא על דרך השאלה מזה הענין כלומר שנכרתו בלא עתם כאילו בא עת זקנתם למות, ועת הזוקן הוא עת הקמוט. או יהיה קמטו בענינו נכרתו כמו הפוך בדברי רבותינו ז"ל <small>(סוכה פרק שלישי משנה א. דף כט ע"ב)</small> קטום.
<h3>קמל</h3>
הֶחְפִּיר לְבָנוֹן <b>קָמַל</b> <small>(ישעיה לג, ט)</small>, פתח באתנח. קָנֶה וָסוּף <b>קָמֵלוּ</b> <small>(ישעיה יט, ו)</small>, כלומר נכרתו.
<h3>קמץ</h3>
<b>וְקָמַץ</b> מִשָּׁם מְלֹא <b>קֻמְצוֹ</b> <small>(ויקרא ב, ב)</small>, ענין קבוץ ואסיפה, ורצה לומר מלא קמצו מלא אגרופו כשאוסף אצבעותיו אל כף היד. ובדברי רבותינו ז"ל <small>(מנחות יא ע"א)</small>, כיצד הוא עושה פושט שלש אצבעותיו על פס ידו... ומוחק בגודלו מלמעלה ובאצבעו קטנה מלמטה. וככה וַתַּעַשׂ הָאָרֶץ בְּשֶׁבַע שְׁנֵי הַשָּׂבָע <b>לִקְמָצִים</b> <small>(בראשית מא, מז)</small>, רצה לומר שאספו אנשי הארץ הבר לקבוצים שקבצו ואספו תבואה רבה. או פירוש ותעש הארץ ממש, רצה לומר שהוציאה הארץ תבואה רבה מפרוטה אחת קמצים.
<h3>קמשׁ</h3>
<b>קִמּוֹשׂ</b> וָחוֹחַ <small>(ישעיה לד, יג)</small>, וְהִנֵּה עָלָה כֻלּוֹ <b>קִמְּשֹׁנִים</b> <small>(משלי כד, לא)</small>, מין ממיני הקוצים, ופירוש <b>אורטיג"א</b> בלע"ז.
<h3>קנן</h3>
אֲשֶׁר שָׁם צִפֳּרִים <b>יְקַנֵּנוּ</b> <small>(תהלים קד, יז)</small>, מְקֻנַּנְתְּי [<b>מְקֻנַּנְתְּ</b>] בָּאֲרָזִים <small>(ירמיה כב, כג)</small>, כבר זכרנו דקדוק המלה הזאת בחלק הדקדוק בטור השלישי וִהְיוּ כְיוֹנָה <b>תְּקַנֵּן</b> בְּעֶבְרֵי פִי פָחַת <small>(ירמיה מח, כח)</small>, שָׁמָּה <b>קִנְּנָה</b> קִפּוֹז <small>(ישעיה לד, טו)</small>. ובא קל בִּסְעַפֹּתָיו <b>קִנְנוּ</b> כָּל עוֹף הַשָּׁמַיִם <small>(יחזקאל לא, ו)</small>. וּדְרוֹר<b> קֵן</b> לָהּ <small>(תהלים פד, ד)</small>. ובסמוך <b>קַן</b> צִפּוֹר <small>(דברים כב, ו)</small>, בפתח. וָאֹמַר עִם <b>קִנִּי</b> אֶגְוָע <small>(איוב כט, יח)</small>, כלומר במקום מלוני ומכוני. וכן וְאִם בֵּין כּוֹכָבִים שִׂים <b>קִנֶּךָ</b> <small>(עבדיה ד)</small>. והקבוץ <b>קִנִּים</b> תַּעֲשֶׂה אֶת הַתֵּבָה <small>(בראשית ו, יד)</small>. כְּנֶשֶׁר יָעִיר <b>קִנּוֹ</b> <small>(דברים לב, יא)</small>, רצה לומר אפרוחי קנו.
<h3>קנא</h3>
תַּחַת אֲשֶׁר <b>קִנֵּא</b> לֵאלֹהָיו <small>(במדבר כה, יג)</small>, <b>וְקִנֵּא</b> אֶת אִשְׁתּוֹ <small>(במדבר ה, יד)</small>. <b>הַמְקַנֵּא</b> אַתָּה לִי <small>(במדבר יא, כט)</small>, פירושו בעבורי. וכן אשר קנא לאלהיו, בעבור אלהיו. <b>בְּקַנֹּאתוֹ</b> לִבְנֵי יִשְׂרָאֵל וִיהוּדָה <small>(שמואל ב' כא, ב)</small>, בעבור בני ישראל, בעבור שרמו הגבעונים לישראל <small>(יהושע ט)</small>, רצה שאול להכותם ולכלותם מנחלת השם והכה הרבה מהם והרג אותם. <b>וַיְקַנְאוּ</b> בוֹ אֶחָיו <small>(בראשית לז, יא)</small>, קל ה<b>נו"ן</b>. וכן <b>וַיְקַנְאוּ</b> אֹתוֹ פְּלִשְׁתִּים <small>(בראשית כו, יד)</small>. ובאו כן להקל כי משפטם להדגש. וכבר זכרנו הדומים להם בחלק הדקדוק. <b>וַתְּקַנֵּא</b> רָחֵל בַּאֲחֹתָהּ <small>(בראשית ל, א)</small>. <b>והתאר</b> כִּי י"י <b>קַנָּא</b> שְׁמוֹ <small>(שמות לד, יד)</small>. ומשקל אחר קַנּוֹא ונוקם י"י <small>(נחום א, ב)</small>.<b> והשם</b> רוּחַ <b>קִנְאָה</b> <small>(במדבר ה, יד)</small>, <b>בְּקִנְאָתִי</b> לַי"י <small>(מלכים ב' י, טז)</small>. והקבוץ כִּי מִנְחַת <b>קְנָאֹת</b> הוּא <small>(במדבר ה, טו)</small>. <b>והפעל הנוסף</b> [הִפְעִיל] <b>יַקְנִאֻהוּ</b> בְּזָרִים <small>(דברים לב, טז)</small>, סֵמֶל הַקִּנְאָה <b>הַמַּקְנֶה</b> <small>(יחזקאל ח, ג)</small>, ובא כדרך בעלי ה<b>ה"א</b> ומשפטו <b>מַקְנִיא</b> בפלס <b>מַשְׂגִּיא</b> לַגּוֹיִם <small>(איוב יב, כג)</small>. וַאֲנִי <b>אַקְנִיאֵם</b> בְּלֹא עָם <small>(דברים לב, כא)</small>, כולם מן הפעל הנוסף כי הם <b>יוצאים לשלישי</b>. וכן מן הדגוש הֵם <b>קִנְאוּנִי</b> בְלֹא אֵל <small>(שם)</small>, והוא קל ה<b>נו"ן</b>. וכן<b> וַיְקַנְאוּ</b> אֹתוֹ מִכֹּל אֲשֶׁר עָשׂוּ אֲבֹתָם <small>(מלכים א' יד, כב)</small>, ענין הקנאה ידוע והוא קרוב לענין החמוד.
<h3>קנה</h3>
אֲשֶׁר <b>קָנָה</b> אַבְרָהָם <small>(בראשית כה, י)</small>, <b>קָנִיתִי</b> אִישׁ אֶת י"י <small>(בראשית ד, א)</small>, <b>קֹנֵה</b> שָׁמַיִם וָאָרֶץ <small>(בראשית יד, יט)</small>, הֲלוֹא הוּא אָבִיךָ <b>קָּנֶךָ</b> <small>(דברים לב, ו)</small>, כִּי <b>תִקְנֶה</b> עֶבֶד עִבְרִי <small>(שמות כא, ב)</small>, זְכֹר עֲדָתְךָ <b>קָנִיתָ</b> קֶּדֶם <small>(תהלים עד, ב)</small>, כִּי אַתָּה <b>קָנִיתָ</b> כִלְיֹתָי <small>(תהלים קלט, יג)</small>. <b>והשם</b> <b>מִקְנֶה</b> וְקִנְיָן <small>(יחזקאל לח, יב)</small>, <b>קִנְיַן</b> כַּסְפּוֹ <small>(ויקרא כב, יא)</small> ובאמת <b>מִקְנֶה וְקִנְיָן</b> כמו <b>מִקְנֵהֶם וְקִנְיָנָם</b> <small>(בראשית לד, כג)</small>, האחד על הבהמות והאחד על שאר הנכסים. <b>והנפעל</b> <b>וְנִקְנָה</b> הַשָּׂדֶה <small>(ירמיה לב, מג)</small>, עוֹד <b>יִקָּנוּ</b> בָתִּים <small>(ירמיה לב, טו)</small>. <b>והפעל הנוסף</b> [הִפְעִיל] כִּי אָדָם <b>הִקְנַנִי</b> מִנְּעוּרָי <small>(זכריה יג, ה)</small>, כלומר למדני שאהיה קונה מקנה ועובד אדמה.<b> והשם</b> לְאַבְרָהָם <b>לְמִקְנָה</b> <small>(בראשית כג, יח)</small>, <b>מִקְנַת</b> כַּסְפּוֹ <small>(בראשית יז, כג)</small>. ומשקל אחר<b> מִקְנֵה</b> הַשָּׂדֶה <small>(בראשית מט, לב)</small>, וכלם ענין קנין והוא כנגד המכירה וידוע. ויש קנין שאין שם מכירה ולא דמים כמו <b>קֹנֵה</b> שָׁמַיִם וָאָרֶץ <small>(בראשית יד, כב)</small>, והדומים לו. והבהמות הגסות והדקות יקראו מקנה לפי שהם קנין האדם וכספו ועסקו. <b>וּמִקְנֶה</b> רַב הָיָה <small>(במדבר לב, א)</small>, גַּם <b>מִקְנֶה</b> בָקָר וָצֹאן הַרְבֵּה הָיָה לִי <small>(קהלת ב, ז)</small>, איננו סמוך כי הוא פתח קטן ואחר כך מפרש מה הוא המקנה בקר וצאן. וְכָל <b>מִקְנְךָ</b> תִּזָּכָר <small>(שמות לד, יט)</small>. יִרְעֶה <b>מִקְנֶיךָ</b> בַּיּוֹם הַהוּא <small>(ישעיה ל, כג)</small>, יתכן שיהיה לשון יחיד וה<b>יו"ד למ"ד</b> הפעל ואף על פי שהוא שלא כמנהג. או יהיה לשון רבים ואף על פי שאמר ירעה הנה כמהו רבים. וכן הוא הקבוץ מקנים כמו מן מעשה מעשים. וַיָּבִיאוּ אֶת <b>מִקְנֵיהֶם</b> אֶל יוֹסֵף <small>(בראשית מז, יז)</small>, וְאִם מֵימֶיךָ נִשְׁתֶּה אֲנִי <b>וּמִקְנַי</b> <small>(במדבר כ, יט)</small>, אֹתִי וְאֶת בָּנַי וְאֶת <b>מִקְנַי</b> בַּצָּמָא <small>(שמות יז, ג)</small>. וענין אחר כַּאֲשֶׁר יָנוּד <b>הַקָּנֶה</b> <small>(מלכים א' יד, טו)</small>, <b>קָנֶה</b> וָסוּף קָמֵלוּ <small>(ישעיה יט, ו)</small>, ידוע. ולפי שעושים מן הקנה מדה אמר חֲמֵשׁ מֵאוֹת <b>קָנִים בִּקְנֵה הַמִּדָּה</b> <small>(יחזקאל מב, יז)</small>. וכן יקראו הבדים הדקים שהם בדמות הזקנה. יְרֵכָהּ <b>וְקָנָהּ</b> <small>(שמות כה, לב)</small>, וְשִׁשָּׁה <b>קָנִים</b> <small>(שמות כה, לב)</small>. שְׁלֹשָׁה <b>קְנֵי</b> מְנֹרָה <small>(שם)</small>. ובקבוץ הנקבות כַּפְתֹּרֵיהֶם<b> וּקְנֹתָם</b> כה, לו)</small>. וכן <b>קבורת היד</b> נקרא קנה וְאֶזְרֹעִי <b>מִקָּנָה</b> תִשָּׁבֵר <small>(איוב לא, כב)</small>, וה<b>ה"א</b> נחה ומשפטו במפיק והוא מפרק הזרוע ועד פרק הכתף. וכן הרמחים לפי שהן בדמות הקנה נקראו כן גְּעַר חַיַּת <b>קָנֶה</b> <small>(תהלים סח, לא)</small>, כלומר העדה הלוחמת ברמחים. וכן בד המאזנים שתלויין בו הכפות בחוטים מזה ומזה נקרא קנה. וְכֶסֶף <b>בַּקָּנֶה</b> יִשְׁקֹלוּ <small>(ישעיה מו, ו)</small>, וכן אמרו רבותינו ז"ל <small>(בבא בתרא פט ע"א)</small> נפש מאזנים תלויה באויר שלשה טפחים וגבוהים מן הארץ שלשה טפחים וקנה ומותני שלה שנים עשר טפחים. וכן הבושם שהוא בדמות קנה הנקרא בלע"ז <b>קניל"ה</b>. <b>וּקְנֵה</b> בֹשֶׂם <small>(שמות ל, כג)</small>, לֹא קָנִיתָ לִּי בַכֶּסֶף <b>קָנֶה</b> <small>(ישעיה מג, כד)</small>, <b>וְקָנֶה</b> הַטּוֹב מֵאֶרֶץ מֶרְחָק <small>(ירמיה ו, כ)</small>.
<h3>קנם</h3>
קָנֶה <b>וְקִנָּמוֹן</b> <small>(שיר השירים ד, יד)</small>, <b>וְקִנְּמָן</b> בֶּשֶׂם מַחֲצִיתוֹ <small>(שמות ל, כג)</small>, הוא הבושם הנקרא בלע"ז <b>ליניי"ו אלוא"י</b>.
<h3>קסס</h3>
<b>יְקוֹסֵס</b> וְיָבֵשׁ <small>(יחזקאל יז, ט)</small>, ענינו קטף והוא כמו <b>יְקוֹצֵץ</b> ב<b>צד"י</b>.
<h3>קסם</h3>
<b>קֹסֵם קְסָמִים</b> <small>(דברים יח, י)</small>, וּבֹשׁוּ הַחֹזִים וְחָפְרוּ <b>הַקֹּסְמִים</b> <small>(מיכה ג, ז)</small>. <b>והשם</b> <b>קֶסֶם</b> עַל שִׂפְתֵי מֶלֶךְ <small>(משלי טז, י)</small>, בשש נקודות. <b>וַיִּקְסְמוּ קְסָמִים</b> <small>(מלכים ב' יז, יז)</small>, אמר קסמים לתוספת ביאור כמו מְקַרְקַר קִר <small>(ישעיה כב, ה)</small>, לִצְבֹא צָבָא <small>(במדבר ד, כג)</small>, וַתַּשְׁרֵשׁ שָׁרָשֶׁיהָ <small>(תהלים פ, י)</small>. <b>וּקְסָמִים</b> בְּיָדָם <small>(במדבר כב, ז)</small>, פירושו מיני קסמים. או פירושו מיני קסמים, או מה שצריכין אליו מעניני הקסמים. וְחָשְׁכָה לָכֶם <b>מִקְּסֹם</b> <small>(מיכה ג, ו)</small>. קָסֳומִי [<b>קָסֳמִי</b> ] נָא לִי בָּאוֹב <small>(שמואל א' כח, ח)</small>, ה<b>קו"ף</b> בקמץ רחב והסמך בקמץ חטף. ומשקל אחר <b>השם וּמִקְסַם</b> חָלָק <small>(יחזקאל יב, כד)</small>, והוא פתח שלא כמשפט כי איננו סמוך. וכבר כתבנוהו בחלק הדקדוק בשער השמות עם חביריו. ואפשר שיהיה סמוך ויהיה חלק תאר לאיש הדובר חלקות והוא נביא השקר. הלשון הזה כולל כל מלאכה שעושין אותה לדעת העתידות.
<h3>קסת</h3>
<b>וְקֶסֶת</b> הַסֹּפֵר בְּמָתְנָיו <small>(יחזקאל ט, ב)</small>, בשש נקודות, והוא כלי הדיו. והתרגום אומר <b>וּפִנְקֵס סַפְרָא</b>, והוא מה שכותב עליו הסופר נייר או לוח. ואף על פ כן ענין הפסוק הוא על צורך הדיו לא הלוח שׁאמר <small>(יחזקאל ט, ד)</small>, וְהִתְוִיתָ תָּו. ואולי לפי שתלויין במתני הסופר הנייר והלוח עם כלי הדיו כלל הכל בפנקס.
<h3>קעע</h3>
פֶּן <b>תֵּקַע</b> נַפְשִׁי מִמֵּךְ <small>(ירמיה ו, ח)</small>,<b> וַתֵּקַע</b> כַּף יֶרֶךְ יַעֲקֹב <small>(בראשית לב, כו)</small>, <b>וַתֵּקַע</b> נַפְשָׁהּ מֵהֶם <small>(יחזקאל כג, יז)</small>, <b>וַתֵּקַע</b> נַפְשִׁי מֵעָלֶיהָ <small>(יחזקאל כג, יח)</small>. כַּאֲשֶׁר <b>נָקְעָה</b> נַפְשִׁי מֵעַל אֲחוֹתָהּ <small>(שם)</small>. זכרנו המלות האלה בשרש <b>יָקַע</b> ואולי הם מזה השרש וענינם ענין הסרת הדבר ממקומו<b> די"סלוג"ר</b> בלע"ז. ויתכן מזה השרש פְּקוֹד וְשׁוֹעַ<b> וְקוֹעַ</b> כג, כג)</small>, והוא <b>שם תאר</b> מתארי השמות האנשים הנכבדים.
<h3>קער</h3>
<b>הַקְּעָרָה</b> הָאַחַת <small>(במדבר ז, פה)</small>, <b>קַעֲרַת</b> כֶּסֶף <small>(במדבר ז, יג)</small>, וְעָשִׂיתָ <b>קְּעָרֹתָיו</b> <small>(שמות כה, כט)</small>, בשוא ה<b>קו"ף</b> שלא כמשפט כי המשפט בפתח כמו <b>קַעֲרַת כֶּסֶף</b>. וכבר כתבנו הדומים לו בחלק הדקדוק ענינו ידוע.
<h3>קפא</h3>
<b>קָפְאוּ</b> תְהֹמֹת <small>(שמות טו, ח)</small>, <b>הַקֹּפְאִים</b> עַל שִׁמְרֵיהֶם <small>(צפניה א, יב)</small>, ענינם עמידת הדבר הניתך <b>גיל"ר</b> [<b>זיל"ר</b>] בלע"ז. וממנו יְקָרוֹת <b>יְקִפָּאוֹן</b> [וְקִפָּאוֹן] <small>(זכריה יד, ו)</small>, רצה לומר השלג הקופא. וכבר פירשנו בו פירוש אחר בשרש<b> יָקַר</b>.<b> והפעל הכבד</b> [הִפְעִיל] וְכַגְּבִנָּה <b>תַּקְפִּיאֵנִי</b> <small>(איוב י, י)</small>, והוא ששמשימין בחלב דבר המעמידו יקרא או גבינה [ובלע"ז <b>קוואלי"ו</b>].
<h3>קפד</h3>
<b>קִפַּדְתִּי</b> כָאֹרֵג חַיַּי <small>(ישעיה לח, יב)</small>, פירוש כמו שהאורג מקפיד היריעה מהמנור מהר בהשלימו אותה. <b>והשם</b> <b>קְפָדָה</b> בָא <small>(יחזקאל ז, כה)</small>, ענין כריתה. לְמוֹרַשׁ <b>קִפֹּד</b> <small>(ישעיה יד, כג)</small>, וִירֵשׁוּהָ קָאַת<b> וְקִפּוֹד</b> <small>(ישעיה לד, יא)</small>, הוא עוף משוכני המדבר. וכתב אדוני אבי ז"ל כי קפוד הוא הנקרא בערבי <b>קנפא"ד</b> ונקרא בלע"ז <b>טרטוג"א</b>.
<h3>קפז</h3>
שָׁמָּה קִנְּנָה <b>קִפּוֹז</b> <small>(ישעיה לד, טו)</small>, כמו קפוד.
<h3>קפץ</h3>
אִם <b>קָפַץ</b> בְּאַף רַחֲמָיו סֶלָה <small>(תהלים עז, י)</small>, וְעֹלָתָה <b>קָפְצָה</b> פִּיהָ <small>(איוב ה, טז)</small>, וְלֹא <b>תִקְפֹּץ</b> אֶת יָדְךָ <small>(דברים טו, ז)</small> <b> יִקְפְּצוּ</b> מְלָכִים פִּיהֶם <small>(ישעיה נב, טו)</small>, ענין סתימה ומניעה. <b>והפעול הדגוש</b> [פִּעֵל] <b>מְקַפֵּץ</b> עַל הַגְּבָעוֹת <small>(שיר השירים ב, ח)</small>, כמו מדלג וממהר ללכת.<b> והנפעל</b> כַּכֹּל <b>יִקָּפְצוּן</b> <small>(איוב כד, כד)</small>, כלומר במהרה יהיו כלים ולא נודע מקומם כמו המדלג. ובדברי רבותינו ז"ל, <small>(יבמות לב ע"ב)</small> קפץ ונשבע.
<h3>קצץ</h3>
<b>וְקַצֹּתָה</b> אֶת כַּפָּהּ <small>(דברים כה, יב)</small>, וְעַל כָּל <b>קְצוּצֵי</b> פֵאָה <small>(ירמיה ט, כה)</small>. <b>והפעל הכבד</b> [פִּעֵל] <b>קִצֵּץ</b> עֲבוֹת רְשָׁעִים <small>(תהלים קכט, ד)</small>, <b>וְקִצֵּץ</b> פְּתִילִם <small>(שמות לט, ג)</small>, בְּהֹנוֹת יְדֵיהֶם וְרַגְלֵיהֶם <b>מְקֻצָּצִים</b> <small>(שופטים א, ז)</small>, <b>וַיְקַצְּצוּ</b> אֶת יְדֵיהֶם וְאֶת רַגְלֵיהֶם <small>(שמואל ב' ד, יב)</small> ענין חתוך וכריתה. ומהשרש הזה והענין הזה בָּא <b>הַקֵּץ</b> <small>(יחזקאל ז, ו)</small>,<b> קֵץ</b> כָּל בָּשָׂר <small>(בראשית ו, יג)</small>, והוא סוף הזמן כאילו שם חתוך. או תחלתו כמו <b>מִקֵּץ</b> שֶׁבַע שָׁנִים תַּעֲשֶׂה שְׁמִטָּה <small>(דברים טו, א)</small>, ואע"פ שענינו סוף להשמטת כספים הוא תחלה להשמטת קרקע ולשלוח עבדים. וכן <b>מִקֵּץ</b> שֶׁבַע שָׁנִים תְּשַׁלְּחוּ <small>(ירמיה לד, יד)</small>, תחלת שנה שביעית, כי הראש והסוף יקרא קצה. ויתכן מזה ועל כל קצוצי פאה, כלומר השוכנים בסוף הישוב בפאת העולם. עַד אָנָה תְּשִׂימוּן <b>קִנְצֵי</b> לְמִלִּין <small>(איוב יח, ב)</small>, ה<b>נו"ן</b> תמורת הכפל. וכן לדעת קצת המדקדקים כִּי לֹא תָמְנוּ <small>(איכה ג, כב)</small> כמו תממו. או יהיה <b>קנצי</b> ו<b>קץ</b> שרשם <b>קָנַץ</b>. ולחסרון ה<b>נו"ן</b> ידגש קץ בהתחברו <b>קִצּוֹ, קִצִּי</b>.
<h3>קצב</h3>
<b>וַיִּקְצָב</b> עֵץ <small>(מלכים ב' ו, ו)</small>, כלומר ויכרות עץ במה שיהיה היד לברזל. <b>והשם</b> מִדָּה אַחַת <b>קֶצֶב</b> אֶחָד <small>(מלכים א' ז, לז)</small>, בשש נקודות כלומר מדה אחת וחחוך אחד. <b>לְקִצְבֵי</b> הָרִים יָרַדְתִּי <small>(יונה ב, ז)</small>, לאחריתם וסופם. כְּעֵדֶר<b> הַקְּצוּבוֹת</b> <small>(שיר השירים ד, ב)</small>, שוות בקומתן כמדתן כאילו הם חתוכות בשוה. והוא חסר המתואר, רצה לומר העזים הקצובות.
<h3>קצה</h3>
<b>מְקַצֶּה</b> רַגְלַיִם <small>(משלי כו, ו)</small>,<b> לְקַצּוֹת</b> בְּיִשְׂרָאֵל <small>(מלכים ב' י, לב)</small>. והמקור מן הקל <b>קְצוֹת</b> עַמִּים רַבִּים <small>(חבקוק ב, י)</small>, ענין כריתה וחתוך. ואלה השלשה שרשים שזכרנו ענינם אחד. ובדברי רבותינו ז"ל בזה <small>(מעשרות פרק שני משנה ו. דף סב ע"א)</small> לקצות עמו בתאנים, כלומר לחתוך דבלת תאנים. וכן נקרא סוף המקום והפאה קצה כמו שזכרנו גם כן <b>קֵץ, וְקֶצֶב</b> מִן <b>הַקָּצֶה</b> אֶל <b>הַקָּצֶה</b> <small>(שמות לו, לג)</small>, <b>קְצֵה</b> גְבוּלֶךָ <small>(במדבר כ, טז)</small>. והקבוץ וְלָקְחוּ עַם הָאָרֶץ אִישׁ אֶחָד <b>מִקְצֵיהֶם</b> <small>(יחזקאל לג, ב)</small>. והיתה ה<b>קו"ף</b> ראוי להדגש, או הוא חסר <b>מ"ם</b> השימוש ומשפטו ממקציהם. והקבוץ מזה בלשון נקבות עַל שְׁנֵי <b>קְצוֹת</b> הַחשֶׁן <small>(שמות כח, כו)</small>. ובלשון נקבה <b>מִקָּצָה</b> בַּחֹבָרֶת <small>(שמות כו, ד)</small>. והקבוץ וְאֵת שְׁתֵּי <b>קְצוֹת</b> שְׁתֵּי הָעֲבֹתֹת <small>(שמות כח, כה)</small>, עַל אַרְבַּע<b> קְצוֹתָיו</b> <small>(שמות כז, ד)</small>, <b>מִקְצוֹת</b> כְּנָפָיו וְעַד <b>קְצוֹת</b> כְּנָפָיו <small>(מלכים א' ו, כד)</small>. ובהראות <b>למ"ד</b> הפעל בקיבוץ הזכרים מִבְטָח כָּל <b>קַצְוֵי</b> אֶרֶץ <small>(תהלים סה, ו)</small>, ובקבוץ הנקבות וַיִירָאוּ יֹשְבֵי <b>קְצָוֹת</b> <small>(תהלים סה, ט)</small>. ומשקל אחר <b>וּמִקְצָת</b> יָמִים עֲשָׂרָה <small>(דניאל א, טו)</small>, <b>וּמִקְצָתָם</b> יַעַמְדוּ לִפְנֵי הַמֶּלֶךְ <small>(דניאל א, ה)</small>. <b>וּמִקְצֵה</b> אֶחָיו לָקַח חֲמִשָּׁה אֲנָשִׁים <small>(בראשית מז, ב)</small>. ופירוש <b>מְקַצֶּה רַגְלַיִם</b> כורת רגילים וחמס שותה <small>(שם)</small> מי ששולח הכסיל כאילו רגליו כרותות ולא יוכל ללכת עד שיצטרך לשלוח הכסיל שאין לו תועלת בו.<b> והפעל הנוסף</b> [הִפְעִיל] אֶת הֶעָפָר אֲשֶׁר <b>הִקְצוּ</b> <small>(ויקרא יד, מא)</small>, כלומר הסיעו אותו לקצה הבית לפנותו ולהוציאו חוץ לעיר. <b>הִקְצוֹת</b> אֶת הַבַּיִת <small>(ויקרא יד, מג)</small>. ויונתן תרגם לשון <b>קלוף</b> <small>(ויקרא יד, מא)</small> כמו יַקְצִעַ. ומן השרש הזה והענין הזה וְאֵין <b>קֵצֶה</b> לְמַרְכְּבֹתָיו <small>(ישעיה ב, ז)</small>, בפלס הַרְבֵּה בֶכֶה <small>(עזרא י, א)</small> והוא כמו קץ. ואפשר שיהיה משרש <b>קָצַץ</b> ותהיה ה<b>ה"א</b> נוספת.
<h3>קצח</h3>
וְהֵפִיץ<b> קֶצַח</b> <small>(ישעיה כח, כה)</small>, כִּי לֹא בֶחָרוּץ יוּדַשׁ <b>קֶצַח</b> <small>(ישעיה כח, כז)</small>, בסגול. הוא זרע שחור והוא ממיני התבלין.
<h3>קצן</h3>
וְהָיִיתָה לָּנוּ <b>לְקָצִין</b> <small>(שופטים יא, ו)</small>, אֶל <b>קְצִינֵי</b> אַנְשֵׁי הַמִּלְחָמָה <small>(יהושע י, כד)</small>, כָּל <b>קְצִינַיִךְ</b> נָדְדוּ יַחַד <small>(ישעיה כב, ג)</small>, פירוש הראש והמנהיג.
<h3>קצע</h3>
[הִפְעִיל] וְאֶת הַבַּיִת<b> יַקְצִעַ</b> מִבַּיִת <small>(ויקרא יד, מא)</small>, כתרגומו<b> יְקַלְפוּן</b> רוצה לומר יסיר הטיח. וכן נקרא הכלי שמקלף בו החרש העץ ומחליקו יַעֲשֵׂהוּ <b>בַּמַּקְצֻעוֹת</b> <small>(ישעיה מד, יג)</small>, ואמר מקצעות לשון רבים כי הם שני כלים לזו המלאכה האחד קורין לו <b>סימנ"ט</b> והאחד קורין לו <b>פלנ"א.</b> וכן תרגם יונתן <b>בְּאִזְמֵילַיָא</b> וזה הכלי הוא כמו אזמל.<b> בְּמִקְצֹעַ</b> הֶחָצֵר <small>(יחזקאל מו, כא)</small>, וַיַּעֲבִירֵנִי אֶל אַרְבַּעַת <b>מִקְצוֹעֵי</b> הֶחָצֵר <small>(שם)</small>. ובקבוץ הנקבות לִשְׁנֵי <b>הַמִּקְצֹעֹת</b> <small>(שמות כו, כד)</small>, בְּאַרְבַּעַת<b> מִקְצֹעוֹת</b> הֶחָצֵר <small>(יחזקאל מו, כב)</small>, <b>וּמִקְצֹעוֹתָיו</b> לוֹ <small>(יחזקאל מא, כב)</small>. ומשקל אחר <b>לִמְקֻצְעֹת</b> הַמִּשְׁכָּן <small>(שמות כו, כג)</small>, ענינם פנות. והפעל ממנו מִדָּה אַחַת לְאַרְבַּעְתָּם <b>מְהֻקְצָעוֹת</b>  <small>(יחזקאל מו, כב)</small>, פירוש בעלות פנות. מֹר וַאֲהָלוֹת<b> קְצִיעוֹת</b> <small>(תהלים מה, ט)</small>, תרגום קִדָּה <small>(שמות ל, כד)</small> <b> קְצִיעֲתָא</b> וכבר כתבנו שהוא הקשט. וכן פירש הגאון רבי סעדיה. אבל בפיטום הקטרת זכרו אותו בשני מינים, שאמרו <small>(כריתות ו ע"א)</small> מר וקציעה שיבולת נרד וכרכום משקל ששה עשר של ששה עשר מנה הקשט שנים עשר וקילופה שילשה, ומר רב חפץ פירש שהקשט הוא שקורין לו בערבי <b>קוס"ט</b>. ופירש קציעה <b>ענב"ר</b>.
<h3>קצף</h3>
<b>קָצַף</b> י"י עַל אֲבוֹתֵיכֶם קָצֶף <small>(זכריה א, ב)</small>, וְעַל כָּל הָעֵדָה<b> יִקְצֹף</b> <small>(ויקרא י, ו)</small>, הַסְתֵּר <b>וְאֶקְצֹף</b> <small>(ישעיה נז, יז)</small>.<b> והשם</b> כִּי יָצָא <b>הַקֶּצֶף</b> <small>(במדבר יז, יא)</small>, בשש נקודות. עַל אֲבוֹתֵיכֶם <b>קָצֶף</b> <small>(זכריה א, ב)</small>. כִּי <b>בְקִצְפִּי</b> הִכִּיתִיךְ <small>(ישעיה ס, י)</small>, <b>מִקִּצְפּוֹ</b> תִּרְעַשׁ הָאָרֶץ <small>(ירמיה י, י)</small>. ובסגול אַל <b>בְּקֶצְפְּךָ</b> תוֹכִיחֵנִי <small>(תהלים לח, ב)</small>. <b>וההתפעל</b> וְהָיָה כִי יִרְעַב <b>וְהִתְקַצַּף</b> <small>(ישעיה ח, כא)</small>. <b>והכבד</b> [הִפְעִיל] וּבְחֹרֵב <b>הִקְצַפְתֶּם</b> <small>(דברים ט, ח)</small>, <b>מַקְצִפִים</b> הֱיִיתֶם <small>(דברים ט, כב)</small>, ענין הרתיחה בכעס. ומזה נאמר לרתיחת המים בחוזק הרוח <b>כְּקֶצֶף</b> עַל פְּנֵי מָיִם <small>(הושע י, ז)</small>, <b>אשקומא</b> בלע"ז. וכן תרגום יונתן<b> כְּרוּתְחָא עַל אַפֵּי מַיָא</b>. ויש מפרשים אותו קליפת העץ. וכן וּתְאֵנָתִי <b>לִקְצָפָה</b> <small>(יואל א, ז)</small>, כלומר שנקלפה מרוב היובש כמו שאמר חָשׂף חֲשָׂפָהּ <small>(שם)</small>. ויש לפרש <b>וּתְאֵנָתִי לִקְצָפָה</b> מהענין הראשון כלומר למארה.
<h3>קצר</h3>
כִּי <b>קָצַר</b> הַמַּצָּע <small>(ישעיה כח, כ)</small>, <b>הֲקָצַר</b> רוּחַ י"י <small>(מיכה ב, ז)</small>,<b> קָצְרָה</b> יָדִי מִפְּדוּת <small>(ישעיה נ, ב)</small>,<b> וַתִּקְצַר</b> נֶפֶשׁ הָעָם <small>(במדבר כא, ד)</small>, הֲיַד י"י <b>תִּקְצָר</b> <small>(במדבר יא, כג)</small>. ולגזרת אֶפְעֹל וּשְׁנוֹת רְשָׁעִים <b>תִּקְצֹרְנָה</b> <small>(משלי י, כז)</small>. <b>והשם מִקֹּצֶר</b> רוּחַ <small>(שמות ו, ט)</small>. <b>והתאר קְצַר</b> יָמִים וּשְׂבַע רֹגֶז <small>(איוב יד, א)</small>, <b>קְצַר</b> אַפַּיִם יַעֲשֶׂה אִוֶּלֶת <small>(משלי יד, יז)</small>. ומבלי הסמיכות יאמר <b>קָצֵר</b> או <b>קָצָר</b>. והקבוץ וְיֹשְׁבֵיהֶן <b>קִצְרֵי</b> יָד <small>(ישעיה לז, כז)</small>. ומשקל אחר וְהַלְּשָׁכוֹת הָעֶלְיוֹנֹת <b>קְצֻרוֹת</b> <small>(יחזקאל מב, ה)</small>, בפלס <b>גְדוֹלוֹת, רְחוֹקוֹת</b> אף על פי שהוא בשורק המשקל אחד. והנה מצאנו התאור בשרק בזה המשקל שָׂרוּעַ וְקָלוּט <small>(ויקרא כב, כג)</small>, בפלס <b>בָּרוּךְ, עָצוּם</b>. <b>והכבד</b> [פִּעֵל] עִנָּה בַדֶּרֶךְ כֹּחִו [כֹּחִי]<b> קִצַּר</b> יָמָי <small>(תהלים קב, כד)</small>.<b> וכבד אחר</b> [הִפְעִיל] <b>הִקְצַרְתָּ</b> יְמֵי עֲלוּמָיו <small>(תהלים פט, מו)</small>, ענין הכל הצוק והקוצר והוא הפך האורך. וענין אחר וְעָשָׂה <b>קָצִיר</b> כְּמוֹ נָטַע <small>(איוב יד, ט)</small>, וְטַל יָלִין <b>בִּקְצִירִי</b> <small>(איוב כט, יט)</small>, תְּשַׁלַּח <b>קְצִירֶהָ</b> עַד יָם <small>(תהלים פ, יב)</small>. ענין כלם והדומים להם ענין סעיף. ומזה גַּם יְהוּדָה שָׁת <b>קָצִיר</b> לָךְ <small>(הושע ו, יא)</small>, כלומר שם נטע סעיף ועזר לעבודה הבעלים כשהיה בלבי לשוב שבות עמי הנה יהודה שת קציר לך וחזר לעבוד הבעלים. וענין אחר <b>וּקְצַרְתֶּם</b> אֶת <b>קְצִירָהּ</b> <small>(ויקרא כג, י)</small>, כִּי <b>תִקְצֹר קְצִירְךָ</b> <small>(דברים כד, יט)</small>. וְהָיָה כֶּאֱסֹף<b> קָצִיר</b> קָמָה <small>(ישעיה יז, ה)</small>, <b>תאר</b> בפלס שָׂרִיד וּפָלִיט <small>(יהושע ח, כב)</small>.<b> והשם</b> בֶּחָרִישׁ <b>וּבַקָּצִיר</b> <small>(שמות לד, כא)</small>, זֶרַע <b>וְקָצִיר</b> <small>(בראשית ח, כב)</small>, כִּי לִפְנֵי<b> קָצִיר</b> כְּתָם פֶּרַח <small>(ישעיה יח, ה)</small>. נֵד<b> קָצִיר</b> בְּיוֹם נַחֲלָה <small>(ישעיה יז, יא)</small>, ופירוש הפסוק שאמר בְּיוֹם נִטְעֵךְ תְּשַׂגְשֵׂגִי <small>(שם)</small>, והטעם שהרבית בנים וגדלת והצלחת במעשיך, והנה עתה שכחת אלהי ישעך וצור מעזך לא זכרת <small>(שם)</small>, ינוד קצירך ביום נחלה, כלומר שיאבדו ויסופו במהרה. וטעם על כן שזכר הוא קשור עם <b>נֵד קָצִיר</b>, כלומר נטעי נעמנים שהיית נוטעת בתחלה וההצלחה רבה שהיה לך הכל יסוף כי שכחת אלהי ישעך ועל כן ינוד קצירך.
<h3>קרר</h3>
<b>וְקֹר</b> וָחֹם <small>(בראשית ח, כב)</small>. מַעֲדֶה בֶּגֶד בְּיוֹם <b>קָרָה</b> <small>(משלי כה, כ)</small>, וְאֵין כְּסוּת<b> בַּקָּרָה</b> <small>(איוב כד, ז)</small>, לולי ה<b>רי"ש</b> היה דגש כמו <b>חַמָּה</b>. לִפְנֵי <b>קָרָתוֹ</b> מִי יַעֲמֹד <small>(תהלים קמז, יז)</small>, בפלס <b>חַמָּתו</b>. וכן מַיִם <b>קָרִים</b> <small>(משלי כה, כה)</small>, בפלס <b>חַמִּים</b>. וכן בַּעֲלִיַּת<b> הַמְּקֵרָה</b> <small>(שופטים ג, כ)</small>, לולי ה<b>רי"ש</b> היה בפלס <b>מְחִתָּה, מְגִנָּה</b>, ופירושו בעליה שהיה נושב בה הרוח עשויה לימי הקיץ לקרר. וכן אמר התרגום <b>בַּעֲלִיַת בֵּית קַיְטָא</b>. ורבותינו ז"ל זכרו הלשון הזה שלם בכפלו מיא קרירי, חמרא אפילו בתקופת תמוז קריר ליה <small>(שבת נג ע"א)</small>.
<h3>קרא</h3>
<b>וְלַחֹשֶׁךְ</b> קָרָא לָיְלָה <small>(בראשית א, ה)</small>, וְלִשְׁלֹמֹה עַבְדְּךָ לֹא <b>קָרָא</b> <small>(מלכים א' א, יט)</small>, מִצְרַיִם <b>קָרָאוּ</b> אַשּׁוּר הָלָכוּ <small>(הושע ז, יא)</small>, לִרְאוֹת מַה <b>יִּקְרָא</b> לוֹ <small>(בראשית ב, יט)</small>, וְזֶה שְּׁמוֹ אֲשֶׁר <b>יִקְרְאוֹ</b> <small>(ירמיה כג, ו)</small>, <b>קֹרֵא</b> הַדֹּרוֹת מֵרֹאשׁ <small>(ישעיה מא, ד)</small>. <b>קֹרִאים</b> אֶל י"י <small>(תהלים צט, ו)</small>, נחה ה<b>אל"ף</b>. <b>קֹרֵא</b> לֶאֱלוֹהַּ וַיַּעֲנֵהוּ <small>(איוב יב, ד)</small>, <b>יִקְרָא</b> אֱלוֹהַּ בְּכָל עֵת <small>(איוב כז, י)</small>, <b>יִקְרָאֵנִי</b> וְאֶעֱנֵהוּ <small>(תהלים צא, טו)</small>, <b>לִקְרֹא</b> בְּשֵׁם י"י <small>(בראשית ד, כו)</small>, <b>קְרָא</b> נָא זֶה <small>(ישעיה כט, יא)</small>,<b> קְרָא</b> בְגָרוֹן <small>(ישעיה נח, א)</small>, אַחֲרֵי כֵן יֹאכְלוּ <b>הַקְּרֻאִים</b> <small>(שמואל א' ט, יג)</small>. שָׁלִשִׁים<b> וּקְרוּאִים</b> <small>(יחזקאל כג, כג)</small>, רוצה לומר גדולים וקרואים לעניני המלכות. אֵלֶּה קְריּאֵי [<b>קְרוּאֵי</b>] <small>(במדבר א, טז)</small>. <b>והתאר</b> <b>קָרִיא, קְרִיאִים</b>. <b>קְרִאֵי</b> מוֹעֵד <small>(במדבר טז, ב)</small>, הוּא דָתָן וַאֲבִירָם קְרִואֵי [<b>קְרִיאֵי</b>] הָעֵדָה <small>(במדבר כו, ט)</small>.<b> והשם</b> <b>מִקְרָא</b> קֹדֶשׁ <small>(ויקרא כג, כד)</small>, עַל כָּל מְכוֹן הַר צִיּוֹן וְעַל <b>מִקְרָאֶהָ</b> <small>(ישעיה ד, ה)</small>, מקום שנתקבצו שם במקראי קדש. ומשקל אחר וּקְרָא אֵלֶיהָ אֶת <b>הַקְּרִיאָה</b> <small>(יונה ג, ב)</small>. <b>והנפעל</b> וַאֲנִי לֹא <b>נִקְרֵאתִי</b> <small>(אסתר ד, יא)</small>, וַיִּהְיוּ <b>נִקְרָאִים</b> לִפְנֵי הַמֶּלֶךְ <small>(אסתר ו, א)</small>. <b>והפעל מן הדגוש</b> [פִּעֵל] וְיִשְׂרָאֵל <b>מְקֹרָאִי</b> <small>(ישעיה מח, יב)</small>. <b>ושלא נזכר פעלו ממנו</b> [פֻּעַל] וּפֹשֵׁעַ מִבֶּטֶן <b>קֹרָא</b> לָךְ <small>(ישעיה מח, ח)</small>, לָאוֹפַנִּים לָהֶם <b>קוֹרָא</b> הַגַּלְגַּל בְּאָזְנָי <small>(יחזקאל י, יג)</small>, <b>וְקֹרָא</b> לְךָ גֹּדֵר פֶּרֶץ <small>(ישעיה נח, יב)</small>. אֶל גּוֹי לֹא <b>קֹרָא</b> בִשְׁמִי <small>(ישעיה סה, א)</small>, פירוש כי עתה אינם קרואים עם י"י כמו מתחלה, כלם ענין אחד וכל אחד יתפרש לפי מקומו. וְשֶׁמֶן יְמִינוֹ <b>יִקְרָא</b> <small>(משלי כז, טז)</small>, פירשנו בשרש <b>צָפַן</b> שפירושו יכריז. וכן פירוש רָב אָדָם<b> יִקְרָא</b> אִישׁ חַסְדּוֹ <small>(משלי כ, ו)</small>, רצה לומר רוב בני אדם יכריז ויאמר חסדו ומעשה הטוב שהוא עושה, וְאִישׁ אֱמוּנִים מִי יִמְצָא <small>(שם)</small>, כלומר אדם שיעשה חסד באמונה לשם שמים לא להתגדל ולהשתבח בעיני הבריות קשה הוא למצוא אותו האיש, כי הרוב עושים חסדם להשתבח ולהתכבד אצל בני אדם. וענין אחר מַדּוּעַ <b>קְרָאֻנִי</b> אֵלֶּה <small>(ירמיה יג, כב)</small>, <b>וּקְרָאָהוּ</b> אָסוֹן <small>(בראשית מב, לח)</small>, פֶּן <b>יִקְרָאֶנּוּ</b> אָסוֹן <small>(בראשית מב, ד)</small>. ונכתב ב<b>ה"א</b> את אֲשֶׁר <b>יִקְרָה</b> לְעַמְּךָ <small>(דניאיל י, יד)</small>, שְׁתַּיִם הֵנָּה<b> קֹרְאֹתַיִךְ</b> <small>(ישעיה נא, יט)</small>, בנוע ה<b>אל"ף</b>. ובנוח ה<b>אל"ף וְקָרָאת</b> אֶתְכֶם הָרָעָה <small>(דברים לא, כט)</small>, ה<b>תי"ו</b> תמורת <b>ה"א</b> ומשפטו וקראה. ויש מפרשים כן <b>וְקָרָאת</b> יְשׁוּעָה חוֹמֹתַיִךְ <small>(ישעיה ס, יח)</small>, ונכון הוא להיות מהענין הראשון, ו<b>תי"ו</b> וקראת לנכח ציון, כלומר תקראי ישועת חומותיך ולשעריך תהלה. אֵת אֲשֶׁר <b>יִקְרָא</b> אֶתְכֶם <small>(בראשית מט, א)</small>. כִּי <b>תִקְרֶאנָה</b> מִלְחָמָה <small>(שמות א, י)</small>, רצה לומר מלחמה ומלחמה.<b> והנפעל</b> וְשָׁם <b>נִקְרָא</b> אִישׁ בְּלִיַּעַל וּשְׁמוֹ שֶׁבַע בֶּן בִּכְרִי <small>(שמואל ב' כ, א)</small>, <b>נִקְרֹא נִקְרֵיתִי</b> בְּהַר הַגִּלְבֹּעַ <small>(שמואל ב' א, ו)</small>, והוא מקור שלם, אבל נקריתי מבעלי ה<b>ה"א</b> בשקל <b>נִגְלֵיתִי</b>. <b>וַיִּקָּרֵא</b> אַבְשָׁלוֹם לִפְנֵי עַבְדֵי דָוִד <small>(שמואל ב' יח, ט)</small>, אֲשֶׁר <b>יִקָּרֵא</b> עָלָיו מְלֹא רֹעִים <small>(ישעיה לא, ד)</small>. <b>והפעל הכבד</b> [הִפְעִיל] <b>וַתַּקְרֵא</b> אֹתָם אֵת כָּל הָרָעָה הַזֹּאת <small>(ירמיה לב, כג)</small>. <b>והשם לִקְרַאת</b> הָאֱלֹהִים <small>(שמות יט, יז)</small>, הִנֵּה הוּא יֹצֵא <b>לִקְרָאתֶךָ</b> <small>(שמות ד, יד)</small>. <b>קֹרֵא</b> דָגַר <small>(ירמיה יז, יא)</small>, כַּאֲשֶׁר יִרְדֹּף <b>הַקֹּרֵא</b> בֶּהָרִים <small>(שמואל א' כו, כ)</small>, הוא העוף הנקרא <b>פרדי"ץ</b> בלע"ז, ופירוש קורא דגר כי הוא מאסף ביצי עוף אחר ורובץ עליהם כאילו הם שלו. ויש מפרשים כי על הקורא הזכר הוא אומר שהוא רובץ על הביצים שילדה הקורא הנקבה, וזהו לא ילד <small>(שם)</small>, כי הוא לא ילד אותם. ואמת הוא זה כי הקורא זכר מנהגו להיות רובץ על הביצים כמו הנקבה כמו שאמר במשנה <small>(חולין פרק שנים עשר משנה ה. דף קלח ע"ב)</small> קורא זכר רבי אליעזר מחייב וחכמים פוטרין, אבל ממשמעות ההלכה שם נראה כי הקורא בין זכר בין נקבה רובצים על ביצי אחרים. ו<b>כַּאֲשֶׁר יִרְדֹּף הַקֹּרֵא</b> הוא מקרא חסר, ופירושו כאשר ירדוף הצייד הקורא בהרים. וכן תרגם יונתן <b>כְּמָא דְמִתְרַדֵיף קוֹרָאָה בְּטוּרַיָא</b>.
<h3>קרב</h3>
וְלֹא <b>קָרַב</b> זֶה אֶל זֶה כָּל הַלָּיְלָה <small>(שמות יד, כ)</small>,<b> וְקָרַבְתָּ</b> מוּל בְּנֵי עַמּוֹן <small>(דברים ב, יט)</small>, <b>וְקָרְבוּ</b> אֶל אֲשֶׁר לָעָם <small>(יחזקאל מב, יד)</small>, גם הוא פעל <b>עומד</b>. וכן תרגם יונתן <b>וְיִתְעַרְבוּן עִם עַמָא</b>. <b>קָרְבָה</b> שְׁנַת הַשֶּׁבַע <small>(דברים טו, ט)</small>. אֶל אֱלֹהֶיהָ לֹא <b>קָרֵבָה</b> <small>(צפניה ג, ב)</small>, הצרי לגזרת פעל. וַאֲבִימֶלֶךְ לֹא <b>קָרַב</b> אֵלֶיהָ <small>(בראשית כ, ד)</small>, <b>וָאֶקְרַב</b> אֶל הַנְּבִיאָה <small>(ישעיה ח, ג)</small>, וְאָז <b>יִקְרַב</b> לַעֲשֹׂתוֹ <small>(שמות יב, מה)</small>, אַל <b>תִּקְרַב</b> הֲלֹם <small>(שמות ג, ה)</small>. וְהָיָה<b> בִּקְרָב</b> אִישׁ לְהִשְׁתַּחֲוֹת לוֹ <small>(שמואל ב' טו, ה)</small>, נקרא בקמץ חטף. <b>לְקָרְבָה</b> אֶל הַמְּלָאכָה <small>(שמות לו, ב)</small>, <b>בְּקָרְבָתָם</b> לִפְנֵי י"י <small>(ויקרא טז, א)</small>, <b>קְרַב</b> אַתָּה וּשֲׁמָע <small>(דברים ה, כד)</small>,<b> קָרְבָה</b> אֶל נַפְשִׁי גְאָלָהּ <small>(תהלים סט, יט)</small>, כולם פעלים <b>עומדים</b>. וַיַּרְא הַמֶּלֶךְ אֶת הַמִּזְבֵּחַ <b>וַיִּקְרַב</b> הַמֶּלֶךְ עַל הַמִּזְבֵּחַ <small>(מלכים ב' טז, יב)</small>, פעל <b>יוצא</b> כלומר שהקריב קרבנו על המזבח. או יהיה <b>עַל</b> המזבח כמו <b>אֶל</b> המזבח וגם הוא פעל <b>עומד</b>.<b> והתאר קָרוֹב</b> י"י <small>(תהלים לד, יט)</small>, <b>קְרֹבִים</b> אֵלָיו <small>(דברים ד, ז)</small>, וְאִישׁ אֶת <b>קְרֹבוֹ</b> <small>(שמות לב, כז)</small>, <b>בִּקְרֹבַי</b> אֶקָּדֵשׁ <small>(ויקרא י, ג)</small>. ומשקל אחר וְאֵת כָּל <b>הַקָּרֵב</b> אֶל שֻׁלְחַן הַמֶּלֶךְ שְׁלֹמֹה <small>(מלכים א' ה, ז)</small>, הֹלֵךְ <b>וְקָרֵב</b> <small>(שמאל א' יז, מא)</small>, הֵמָּה בְנֵי צָדוֹק <b>הַקְּרֵבִים</b> <small>(יחזקאל מ, מו)</small>. <b>והשם קִרְבַת</b> אֱלֹהִים יֶחְפָּצוּן <small>(ישעיה נח, ב)</small>, <b>קִרֲבַת</b> אֱלֹהִים לִי טוֹב <small>(תהלים עג, כח)</small>, חטף. ויש ספרים <b>קִרְבַת אֱלֹהִים יֶחְפָּצוּן, מלעיל</b>, ו<b>קִרֲבַת אֱלֹהִים לִי טוֹב</b>, חטף. ויש ספרים <b>קִרְבַת אֱלֹהִים יֶחְפָּצוּן</b>, חטף. ו<b>קִרֲבַת אֱלֹהִים לִי טוֹב</b>,<b> מלעיל</b>. אבל בספר אכלה ואכלה כתוב שניהם טעמם מלעיל.<b> והנפעל</b> <b>וְנִקְרַב</b> בַּעַל הַבַּיִת <small>(שמות כב, ז)</small>,<b> וְנִקְרַבְתֶּם</b> בַּבֹּקֶר לְשִׁבְטֵיכֶם <small>(יהושע ז, יד)</small>.<b> והפעל הכבד</b> [הִפְעִיל] <b>וְהִקְרִיב</b> הַכֹּהֵן אֶת הַכֹּל <small>(ויקרא א, יג)</small>, וְאֶת בָּנָיו <b>תַּקְרִיב</b> <small>(שמות כט, ד)</small>, <b>הַקְרֵב</b> אֹתָהּ בְּנֵי אַהֲרֹן <small>(ויקרא ו, ז)</small>, הֵם <b>מַקְרִיבִם</b> <small>(ויקרא כא, ו)</small>, <b>תַּקְרִבוּן</b> אֵלַי <small>(דברים א, יז)</small>. וּפַרְעֹה <b>הִקְרִיב</b> <small>(שמות יד, י)</small>, ופירושו הקריב מחנהו כי הוא <b>פעל יוצא</b>. וכן כַּאֲשֶׁר <b>הִקְרִיב</b> לָבוֹא מִצְרָיְמָה <small>(בראשית יב, יא)</small>, ואפשר שהוא<b> פעל עומד</b>. <b>וכבד אחר</b> [פִּעֵל] כִּי <b>קֵרְבוּ</b> כַתַּנּוּר <small>(הושע ז, ו)</small>, <b>קָרְבוּ</b> רִיבְכֶם <small>(ישעיה מא, כא)</small>, <b>וְקָרַב</b> אֹתָם <small>(יחזקאל לו, יז)</small>, בפלס פַּלַּג לְשׁוֹנָם <small>(תהלים נה, י)</small>, אלו<b> יוצאים</b>. וה<b>עומד</b> כִּי <b>קֵרְבוּ</b> לָבוֹא <small>(תהלים לו, ח)</small>. ושם לדבר הקרב על המזבח<b> קָרְבָּן</b> לַי"י <small>(ויקרא א, ב)</small>. ובהעמדת הקמץ וברפיון ה<b>בי"ת</b> בְּשַׂר <b>הַקָּרְבָן</b> <small>(יחזקאל מ, מג)</small>, בפלס הַדָּרְבָן <small>(שמואל א' יג, כא)</small>. ורבי יונה כתבו בחטפות ה<b>קו"ף</b> וברפיות ה<b>בי"ת</b>. ובשרק ה<b>קו"ף</b> <b>וּלְקֻרְבַּן</b> הָעֵצִים <small>(נחמיה יג, לא)</small>. וענין קרוב לזה <b>וְקֶרֶב</b> אִישׁ וְלֵב עָמֹק <small>(תהלים סד, ז)</small>, בשש נקודות. וַתִּצְחַק שָׂרָה <b>בְּקִרְבָּהּ</b> <small>(בראשית יח, יב)</small>, כלומר בתוך לבה. <b>קִרְבָּם</b> בָּתֵּימוֹ לְעוֹלָם <small>(תהלים מט, יב)</small> כלומר במחשבתם שיהיו שוכנים בבתיהם לעולם. ויש מפרשים כמו הפוך קברם. <b>בְּקֶרֶב</b> בֵּית יִשְׂרָאֵל <small>(עמוס ז, י)</small>, בשש נקודות. כִּי יָקוּם <b>בְּקִרְבְּךָ</b> נָבִיא <small>(דברים יג, ב)</small>, בתוכך. וכן נקראו המעים לפי שהם בתוך.<b> וְהַקֶּרֶב</b> וְהַכְּרָעַיִם <small>(ויקרא א, יג)</small> <b>, וְקִרְבּוֹ</b> וּכְרָעָיו <small>(ויקרא א, ט)</small>. וענין אחר כְּיוֹם הִלָּחֲמוֹ בְּיוֹם<b> קְרָב</b> <small>(זכריה יד, ג)</small>, טוֹבָה חָכְמָה מִכְּלֵי<b> קְרָב</b> <small>(קהלת ט, יח)</small>, פָּדָה בְשָׁלוֹם נַפְשִׁי <b>מִקֲּרָב</b> לִי <small>(תהלים נה, יט)</small>, וּפָנֶיךָ הֹלְכִים <b>בַּקְרָב</b> <small>(שמואל ב' יז, יא)</small>. <b>וּקֲרָב</b> לִבּוֹ <small>(תהלים נה, כב)</small>, כלומר פיו חלק ולבו מלחמה. הקבוץ בלשון נקבות <b>קְרָבוֹת</b> יֶחְפָּצוּ <small>(תהלים סח, לא)</small>. ענין כולם מלחמה. ותרגום מִלְחָמָה <small>(בראשית יד, ב)</small> <b>קְרָבָא</b>. ובאו מקרב לי, <b>וּקֲרָב לִבּוֹ</b> בקמץ חטף תחת הקמץ הרחב לתפארת. או יהיה עקרו בחלם ומפני סמיכות המקף הושבו לקמץ חטף אף על פי שאין להם סמיכות אחר.
<h3>קרה</h3>
הֵמָּה <b>קֵרוּהוּ</b> <small>(נחמיה ג, ג)</small>,<b> וּלְקָרוֹת</b> אֶת הַבָּתִּים <small>(דברי הימים ב' לד, יא)</small>, <b>לְקָרוֹת</b> אֶת שַׁעֲרֵי הַבִּירָה <small>(נחמיה ב, ח)</small>, <b>הַמְקָרֶה</b> בַמַּיִם עֲלִיּוֹתָיו <small>(תהלים קד, ג)</small>, ענינם תקון הקורות וכסות בהן הבית. <b>קוֹרָה</b> אֶחָת <small>(מלכים ב' ו, ב)</small>, מַפִּיל<b> הַקּוֹרָה</b> <small>(מלכים ב' ו, ה)</small>, בְּצֵל <b>קֹרָתִי</b> <small>(בראשית יט, ח)</small>, <b>קֹרוֹת</b> בָּתֵּינוּ אֲרָזִים <small>(שיר השירים א, יז)</small>. ושם לכלל הקרוי יִמַּךְ <b>הַמְּקָרֶה</b> <small>(קהלת י, יח)</small>, בפלס <b>וְלִמְכַסֶּה</b> עָתִיק <small>(ישעיה כג, יח)</small>, כלומר שישפלו הקורות וינטו לנפול מפני הדלף הטורד עליהם. וענין אחר בְּטוּב צַדִּיקִים תַּעֲלֹץ<b> קִרְיָה</b> <small>(משלי יא, י)</small> <b>קִרְיַת</b> חָנָה דָוִד <small>(ישעיה כט, א)</small>, אפשר שהוא סמוך וחסר הנסמך. או באה ה<b>תי"ו</b> במקום <b>ה"א</b>. כבר כתבנו הדומים לו בחלק הדקדוק, ובלשון שנים נִלְכְּדָה <b>קִרְיָתָיִם</b> <small>(ירמיה מח, א)</small>. ויתכן שהוא שם עיר מערי מואב. וכן זכר אותה בספור ערי מואב וְעַל <b>קִרְיָתַיִם</b> וְעַל בֵּית גָּמוּל <small>(ירמיה מח, כג)</small>. והקבוץ נִלְכְּדָה <b>הַקְּרִיֹּות</b> <small>(ירמיה מח, מא)</small>, בחרק ה<b>רי"ש</b> ודגש ה<b>יו"ד</b>, ופירושו כל אחת ואחת מהקריות. ודקדוק המלה כתבנו בחלק הדקדוק, יתכן שהוא שם עיר מערי מואב. וכן זכר אותה בספור ערי מואב וְעַל <b>קְרִיֹּות</b> וְעַל בָּצְרָה <small>(ירמיה מח, כד)</small>. ואף על פי שנכנסה עליו <b>ה"א</b> הידיעה הנה כמוהו הָעַי <small>(יהושע ז, ב)</small>, בַּקַּרְקֹר <small>(שופטים ח, י)</small> בַּשִּׁטִּים <small>(במדבר כה, א)</small>. ובאה <b>תי"ו</b> תמורת <b>ה"א</b> הנקבה או <b>למ"ד</b> הפעל עַל גַּפֵּי מְרֹמֵי<b> קָרֶת</b> <small>(משלי ט, ג)</small>, לְיַד שְׁעָרִים לְפִי <b>קָרֶת</b> <small>(משלי ח, ג)</small>, בְּצֵאתִי שַׁעַר עֲלֵי <b>קָרֶת</b> <small>(איוב כט, ז)</small>. ותרגום <b>עִיר</b> <small>(בראשית ד, יז)</small> <b>קַרְתָּא</b>. <b>והפעל הכבד</b> [הִפְעִיל] מזה<b> וְהִקְרִיתֶם</b> לָכֶם עָרִים <small>(במדבר לה, יא)</small>. וענין אחר אֲשֶׁר<b> קָרְךָ</b> בַּדֶּרֶךְ <small>(דברים כה, יח)</small>, <b>וְקָרָהוּ</b> אָסוֹן <small>(בראשית מד, כט)</small>, <b>הֲיִקְרְךָ</b> דְבָרִי <small>(במדבר יא, כג)</small>, כְּמִקְרֵה הַכְּסִיל גַּם אֲנִי<b> יִקְרֵנִי</b> <small>(קהלת ב, טו)</small>,<b> וַיִּקֶר מִקְרֶהָ</b> <small>(רות ב, ג)</small>, אֵת אֲשֶׁר <b>תִּקְרֶינָה</b> <small>(ישעיה מא, כב)</small>. <b>והכבד</b> [הִפְעִיל] כִּי <b>הִקְרָה</b> י"י אֱלֹהֶיךָ לְפָנָי <small>(בראשית כז, כ)</small>, <b>הַקְרֵה</b> נָא לְפָנַי <small>(בראשית כד, יב)</small>.<b> והשם</b> <b>מִקְרֶה</b> אֶחָד <small>(קהלת ט, ב)</small>, כִּי אָמַר <b>מִקְרֶה</b> הוּא <small>(שמואל א' כ, כו)</small>, כִּי מִקְרֶה בְנֵי הָאָדָם וּמִקְרֶה הַבְּהֵמָה <b>וּמִקְרֶה</b> אֶחָד לָהֶם <small>(קהלת ג, יט)</small>, שלשתם בסגול והם מוכרת. ופירוש כי בני האדם מקרה בעולם וכן הבהמה ומקרה אחד להם במיתתם. ומשקל אחר וְאִם תֵּלְכוּ עִמִּי<b> קֶרִי</b> <small>(ויקרא כו, כא)</small>, כלומר שתאמרו כי היסורין שאני מביא עליכם דרך מקרה הם ואינם תגמול עונותיכם. ומשקל אחר <b>מִקְּרֵה</b> לָיְלָה <small>(דברים כג, יא)</small>, כי ה<b>קו"ף</b> דגושה וה<b>מ"ם</b> לשמוש. <b>והנפעל נִקְרֵיתִי</b> בְּהַר הַגִּלְבֹּעַ <small>(שמואל ב' א, ו)</small>, <b>אִקָּרֶה</b> כֹּה <small>(במדבר כג, טו)</small>, <b>וַיִּקָּר</b> אֱלֹהִים אֶל בִּלְעָם <small>(במדבר כג, ד)</small>, אִם <b>יִקְּרֵךְ</b> עָוֹן <small>(שמואל א' כח, י)</small>, משפטו <b>יִקָּרֵךְ</b> בקמץ כלומר יקרה לך. ויתכן היותו מן הקל והדגש לתפארת כדגש <b>מִקְּדָשׁ</b> י"י <small>(שמות טו, יז)</small>.
<h3>קרח</h3>
קָרְחִי וגזי <small>(מיכה א, טז)</small>, לא יִקְרְחֻה [יִקְרְחוּ] קָרְחָה בראשׁם <small>(ויקרא כא, ה)</small>. ועל כל ראשׁ קָרְחָה <small>(עמוס ח, י)</small>, בָּאָה <b>קָרְחָה</b> אֶל עַזָּה <small>(ירמיה מו, ה)</small>. ונכתב ב<b>אל"ף</b> וְהִקְרִיחוּ אֵלַיִךְ <b>קָרְחָה</b> <small>(יחזקאל כז, לא)</small>. הַרְחִבִי<b> קָרְחָתֵךְ</b> כַּנֶּשֶׁר <small>(מיכה א, טו)</small>. ומשקל אחר וְכִי יִהְיֶה <b>בַקָּרַחַת</b> <small>(ויקרא יג, מב)</small>, <b>בְּקָרַחְתּוֹ</b> אוֹ בְגַבַּחְתּוֹ <small>(ויקרא יג, מג)</small>, וכבר פירשנוהו בשרש <b>גָּבַח</b>. <b>והתאר</b> <b>קֵרֵחַ</b> הוּא <small>(ויקרא יג, מ)</small>. עֲלֵה <b>קֵרֵחַ</b> <small>(מלכים ב' ב, כג)</small>. <b>והנפעל</b> וְלֹא <b>יִקָּרֵחַ</b> לָהֶם <small>(ירמיה טז, ו)</small>. <b>והכבד</b> [הִפְעִיל] <b>וְהִקְרִיחוּ</b> אֵלַיִךְ קָרְחָה <small>(יחזקאל כז, לא)</small>, כָּל רֹאשׁ <b>מֻקְרָח</b> <small>(יחזקאל כט, יח)</small>, ענינם מריטת השער. וענין אחר<b> וְקֶרַח</b> בַּלָּיְלָה <small>(בראשית לא, מ)</small>, כְּעֵין <b>הַקֶּרַח</b> הַנּוֹרָא <small>(יחזקאל א, כב)</small>, בסגול. מַשְׁלִיךְ <b>קַרְחוֹ</b> כְפִתִּים <small>(תהלים קמז, י)</small>, [<b>קומ"ו פיצ"י</b> בלע"ז].
<h3>קרם</h3>
<b>וְקָרַמְתִּי</b> עֲלֵיכֶם עוֹר <small>(יחזקאל לז, ו)</small>, פעל<b> יוצא</b>. <b>וַיִּקְרַם</b> עֲלֵיהֶם עוֹר <small>(יחזקאל לז, ח)</small>, פעל <b>עומד</b> ענין כיסוי העור על הבשר. וכן בדברי רבותינו ז"ל <small>(יבמות עו ע"א)</small> קרום שעלה מחמת מכה. וכן אמרו <small>(שבת פרק ראשון משנה י. דף יט ע"ב)</small> אין נותנין פת בתנור עם חשיכה ולא חררה על גבי גחלים אלא כדי שיקרמו פניה.
<h3>קרן</h3>
<b>הַקֶּרֶן</b> הַגְּדֹלָה <small>(דניאל ח, ח)</small>, בשש נקודות. ובא מכונה בלשון זכר ובלשון נקבה בפסוק אחד יָצָא <b>קֶרֶן</b> אַחַת מִצְּעִירָה <small>(דניאל ח, ט)</small>. וְלוֹ <b>קְרָנָיִם</b> <small>(דניאל ח, ג)</small>, בַּעַל <b>הַקְּרָנַיִם</b> <small>(שם ח, ו)</small>, <b>וְהַקְּרָנַיִם</b> גְּבֹהוֹת <small>(שם ח, ג)</small>, וַיְשַׁבֵּר אֶת שְׁתֵּי <b>קְרָנָיו</b> <small>(שם ח, ז)</small>, כל אלה קבוץ השנים ואף על פי שה<b>קו"ף</b> בשוא שלא כמנהג זה המשקל בשנים, כי המשפט בקבוץ השנים בזה המשקל ה<b>קו"ף</b> בפתח כמו הֲלוֹא בְחָזְקֵנוּ לָקַחְנוּ לָנוּ <b>קַרְנָיִם</b> <small>(עמוס ו, יג)</small>, נֶאֱחַז בַּסְּבַךְ <b>בְּקַרְנָיו</b> <small>(בראשית כב, יג)</small>. ובסמוך וְכָל <b>קַרְנֵי</b> רְשָׁעִים אֲגַדֵּעַ <small>(תהלים עה, יא)</small>, והוא דרך משל. וכן רָמָה <b>קַרְנִי</b> <small>(שמואל א' ב, א)</small>, <b>וְקֶרֶן</b> יִשְׁעִי <small>(שמואל ב' כב, ג)</small>, וְיָרֵם <b>קֶרֶן</b> מְשִׁיחוֹ <small>(שמואל א' ב, י)</small>, אַצְמִיחַ<b> קֶרֶן</b> לְבֵית יִשְׂרָאֵל <small>(יחזקאל כט, כא)</small>, רוצה לומר תוקף. ופירוש אצמיח קרן כתב אדוני אבי ז"ל כן, אמר ביום ההוא בזמן ההוא שתהיה מלכות נבוכדנצר ובנו ובן בנו שעמדה מלכותם שבעים שנה אמר בתוך הזמן הזה <b>אַצְמִיחַ קֶרֶן לְבֵית יִשְׂרָאֵל</b> והוא כורש שנולד לחמשים שנה מהגלות, וזהו מן מוצא דבר....... עַד מָשִׁיחַ נָגִיד שָׁבֻעִים שִׁבְעָה <small>(דניאל ט, כה)</small> שהם חמשים שנה. ואמר על כורש <b>קֶרֶן</b> כמו שאמר לִמְשִׁיחוֹ לְכוֹרֶשׁ <small>(ישעיה מה, א)</small>, כי קרן ישראל ומשיחם ועל ידו יצאו מהגלות ומה שאמר וּלְךָ אֶתֵּן פִּתְחוֹן פֶּה <small>(יחזקאל כט, כא)</small> שיראו ישראל שנבואותיך מתקיימות. ובקבוץ הנקבות אַרְבַּע <b>קְרָנוֹת</b> <small>(זכריה ב, א)</small>, אֵלֶּה <b>הַקְּרָנוֹת</b> אֲשֶׁר זֵרוּ אֶת יְהוּדָה <small>(שם)</small>, לְיַדּוֹת אֶת <b>קַרְנוֹת</b> הַגּוֹיִם <small>(זכריה ב, ד)</small>, תְּרוֹמַמְנָה<b> קַרְנוֹת</b> צַדִּיק <small>(תהילם עה, יא)</small>, והוא דרך משל. <b>קַרְנוֹת</b> שֵׁן <small>(יחזקאל כז, טו)</small>, נפרש עוד בשרש <b>שׁן</b>. <b>והפעל הכבד</b> <b>ממנו</b> [הִפְעִיל] <b>מַקְרִן</b> מַפְרִיס <small>(תהלים סט, לב)</small>. עַל <b>קַרְנֹת</b> הַמִּזְבֵּחַ <small>(שמות כט, יב)</small>, וְעָשִׂיתָ <b>קַרְנֹתָיו</b> <small>(שמות כז, ב)</small>, וזיות. וכן בלע"ז הזויות יקרא בלשון הקרן. וענין אחר כִּי <b>קָרַן</b> עוֹר פְּנֵי מֹשֶׁה <small>(שם לד, לה)</small>. <b>והשם</b> <b>קֶרֶן</b>, והשנים <b>קַרְנַיִם</b> מִיָּדוֹ לוֹ <small>(חבקוק ג, ד)</small>, ענין זהר וקרוב הוא לעניו הראשון, כי בהסתכל האדם בשמש היטב או בכל אורה ידמה לו שיעשה הזוהר קרנים. ומן הענין הזה וְעֹלַלְתִּי בֶעָפָר <b>קַרְנִי</b> <small>(איוב טז, טו)</small>, כלומר זהרי וכבודי.
<h3>קרס</h3>
כָּרַע בֵּל <b>קֹרֵס</b> נְבוֹ <small>(ישעיה מו, א)</small>, <b>קָרְסוּ</b> כָרְעוּ <small>(ישעיה מו, ב)</small>, ענין קרס וכרע אחד ענין הכפיפה. וְהֵבֵאתָ אֶת <b>הַקְּרָסִים</b> <small>(שמות כו, יא)</small>, שהיו ראשיהם כפופים לתפוס בלולאות.
<h3>קרע</h3>
<b>קָרַע</b> י"י אֶת מַמְלְכוּת יִשְׂרָאֵל <small>(שמואל א' טו, כח)</small>, <b>וְקָרַע</b> אֹתוֹ מִן הַבֶּגֶד <small>(ויקרא יג, נו)</small>, <b>וַיִּקְרַע</b> אֶת בְּגָדָיו <small>(בראשית לז, כט)</small>, <b>קָרְעוּ</b> בִּגְדֵיהֶם <small>(במדבר יד, ו)</small>, <b>קָרוּעַ</b> כֻּתָּנְתּוֹ <small>(שמואל ב' טו, לב)</small>, בא קמוץ וסמוך כמו לְבֻשׁ הַבַּדִּים <small>(יחזקאל ט, יא)</small>, <b>קְרוּעֵי</b> בְגָדִים <small>(ישעיה לו, כב)</small>, על דרך נֹבֶלֶת עָלֶהָ <small>(ישעיה א, ל)</small>. והדומים להם כתבנו בשרש <b>נָבַל</b>. <b>יִקְרָעֶהָ</b> בְּתַעַר הַסֹּפֵר <small>(ירמיה לו, כג)</small>. <b>והשם</b> <b>קֶרַע</b>. והקבוץ <b>וּקְרָעִים</b> תַּלְבִּישׁ נוּמָה <small>(משלי כג, כא)</small>. <b>והנפעל</b> וְהַמִּזְבֵּחַ <b>נִקְרָע</b> <small>(מלכים א' יג, ה)</small>, יִהְיֶה לּוֹ לֹא <b>יִקָּרֵעַ</b> <small>(שמות כח, לב)</small>, ענין הכל בקיעה וחיתוך. וכן מן הענין הזה<b> קָרְעוּ</b> וְלֹא דָמּוּ <small>(תהלים לה, טו)</small>, כלומר כאילו קרעו בשרי מרוב התמדתם לדבר עלי. וכן כִּי <b>תִקְרְעִי</b> בַפּוּךְ עֵינַיִךְ <small>(ירמיה ד, ל)</small>, כאילו קורעת עיניה מרוב התמדתה לכחול עיניה. או יהיה<b> קָרְעוּ וְלֹא דָמּוּ</b> נופל על חיתוך הלשון בדברים, או על רוב פתיחת הפה לשחוק. והוא הנכון.<b> וְקָרַע</b> לוֹ חַלּוֹנָי <small>(ירמיה כב, יד)</small>, תרגם יונתן<b> וּפַצִים לֵיהּ חֲרַכִּין</b>, כלומר ופתח לו הלוגים. וכן לוּא <b>קָרַעְתָּ</b> שָׁמַיִם <small>(ישעיה סג, יט)</small>, ענין פתיחה.
<h3>קרץ</h3>
<b>קֶרֶץ</b> מִצָּפֹון <small>(ירמיה מו, כ)</small>, בשש נקודות ענין כריתה וגזרה. וכן <b>הפעל שלא נזכר פעלו</b> <b>ממנו</b> [פֻּעַל] מֵחֹמֶר <b>קֹרַצְתִּי</b> גַם אָנִי <small>(איוב לג, ו)</small>, נגזרתי. וכן במשנה <small>(יומא פרק שלישי משנה ד. דף ל ע"ב)</small> הביאו לו את התמיד קרצו כלומר שחטו. וכן בענין נדנוד הענים והשפתים ללעג ולבוז כאילו כורת ומשבר אותם. <b>יִקְרְצוּ</b> עָיִן <small>(תהלים לה, יט)</small>, <b>קֹרֵץ</b> בְּעֵינָו <small>(משלי ו, יג)</small>, <b>קֹרֵץ</b> שְׂפָתָיו <small>(משלי טז, ל)</small>.
<h3>קרשׁ</h3>
<b>לַקֶּרֶשׁ</b> הָאֶחָד <small>(שמות לו, כב)</small>, בשש נקודות. עֶשֶׂר אַמּוֹת אֹרֶךְ <b>הַקָּרֶשׁ</b> <small>(שמות כו, טו)</small>, <b>קַרְשֵׁךְ</b> עָשׂוּ שֵׁן <small>(יחזקאל כז, ו)</small>, וְעָשִׂיתָ אֶת <b>הַקְּרָשִׁים</b> <small>(שמות כו, טו)</small>, לוח ולוחות.
<h3>קשׁשׁ</h3>
<b>לְקשֵׁשׁ</b> קַשׁ <small>(שמות ה, יב)</small>,<b> מְקשֵׁשׁ</b> עֵצִים <small>(במדבר טו, לב)</small>, הקש הוא התבן הדק, או העצים הדקים ונגזר ממנו לקושש ומקושש, כלומר לקיטת הדברים הדקים תבן או עצים <b>בושקליי"א</b> בלע"ז. וכן בחיפוש המומים ולקיטתם היטב כמו הדברים הדקים שצריך חפוש היטב. [<b>הִתְפָּעֵל</b>]<b> הִתְקוֹשְׁשׁוּ וָקוֹשּׁוּ</b> <small>(צפניה ב, א)</small>, כלומר התחפשו ממומיכם הרעים ואחר כך חפשו האחרים כמו שאמרו רבותינו ז"ל <small>(בבא בתרא ס ע"א)</small> מזה הפסוק קשט עצמך ואחרי כן קשט אחרים. ואמרו עוד <small>(ירושלמי שבת ע"ב)</small> נקשש גרמין עד לא נקשש אחרין. וכן וְלַמּוֹכִיחַ בַּשַּׁעַר <b>יְקֹשׁוּן</b> <small>(ישעיה כט, כא)</small>, והנח תמורת הכפל במקום הדגש. ורצה לומר שמוכיחים למוכיחים, אותם כענין שאמרו רבותינו ז"ל <small>(בבא בתרא טו ע"ב)</small> דור ששופט את שופטיו אומר לו טול קיסם מבין עיניך אומר לו טול קורה מבין עיניך.
<h3>קשׁא</h3>
אֵת <b>הַקִּשֻּׁאִים</b> <small>(במדבר יא, ה)</small>. כִּמְלוּנָה <b>בְמִקְשָׁה</b> <small>(ישעיה א, ח)</small>, הוא שדה הקשואים וה<b>ה"א</b> תמורת <b>אל"ף</b> בשקל גָּזַר מִמִּכְלָה צֹאן <small>(חבקוק ג, יז)</small>. וכן יאמר לרבים מקשאות ב<b>אל"ף</b> כמו מִמִּכְלְאֹת <small>(תהלים עח, ע)</small>, ופירוש<b> כִּמְלוּנָה בְמִקְשָׁה</b> כמו סוכת שומר שדה הקשואים אחר שנלקטו שתשאר חרבה, ואין כן סוכת גן כי בהלקט פרי אחד ישאר האחר ויהיה השומר במלונה כל הימים.
<h3>קשׁב</h3>
תְּהִי נָא אָזְנְךָ <b>קַשֶּׁבֶת</b> <small>(נחמיה א, ו)</small>, <b>שם תאר</b>. וכן תִּהְיֶינָה אָזְנֶיךָ <b>קַשֻּׁבוֹת</b> <small>(תהלים קל, ב)</small>. וְאֵין קוֹל וְאֵין <b>קָשֶׁב</b> <small>(מלכים ב, ד, לא)</small>,<b> תאר</b> כי הוא <b>מלרע</b>. וְאֵין קוֹל וְאֵין עֹנֶה וְאֵין<b> קָשֶׁב</b> <small>(מלכים א' יח, כט)</small>, <b>שם הפעל</b> כי הוא <b>מלעיל</b>. כן כתב רבי יונה <b>וְאֵין קוֹל וְאֵין קָשֶׁב</b> <b>מלרע</b>, ואנחנו מצאנוהו <b>מלעיל</b> בכל הספרים המדויקים אלא בספר ירושלמי אשר סמך עליו רבי יונה כי באותו הספר ראיתיו <b>מלרע</b>. <b>והפעל הכבד</b> <b>ממנו</b> [הִפְעִיל]<b> וְהִקְשִׁיב קֶשֶׁב</b> <small>(ישעיה כא, ז)</small>, וקשב בשש נקודות.<b> הִקְשַׁבְתִּי</b> וָאֶשְׁמָע <small>(ירמיה ח, ו)</small>, מי הקשׁיב דברו וישמע <small>(ירמיה כג, יח)</small>, <b>הַקְשִׁיבָה</b> לְקוֹל שַׁוְעִי <small>(תהלים ה, ג)</small>, <b>הַקְשִׁיבָה</b> י"י אֵלָי <small>(ירמיה יח, יט)</small>, וְאַל <b>נַקְשִׁיבָה</b> אֶל כָּל דְּבָרָיו <small>(ירמיה יח, יח)</small>, <b>הִקְשִׁיב</b> בְּקוֹל תְּפִלָּתִי <small>(תהלים סו, יט)</small>, <b>לְהַקְשִׁיב</b> מֵחֵלֶב אֵילִים <small>(שמואל א' טו, כב)</small>, נָטִיתִי יָדִי וְאֵין <b>מַקְשִׁיב</b> <small>(משלי א, כד)</small>, יחסר הפעל השני והוא האוזן רוצה לומר הקשיבה תן אזנך להיות קשבת. וכן כלם פעלים יוצאים. ופעמים כתוב הפועל שהוא האוזן<b> לְהַקְשִׁיב</b> לַחָכְמָה אָזְנֶךָ <small>(משלי ב, ב)</small>, תָּכִין לִבָּם <b>תַּקְשִׁיב</b> אָזְנֶךָ <small>(תהלים י, יז)</small>.
<h3>קשׁה</h3>
לֹא <b>יִקְשֶׁה</b> בְעֵינֶךָ <small>(דברים טו, יח)</small>, <b>וַיִּקֶשׁ</b> דְּבַר אִישׁ יְהוּדָה <small>(שמואל ב' יט, מד)</small>. <b>והתאר</b> אֲדֹנִים <b>קָשֶׁה</b> <small>(ישעיה יט, ד)</small>, וְאֶת עָרְפְּךָ <b>הַקָּשֶׁה</b> <small>(דברים לא, כו)</small>, כִּי עַם <b>קְשֵׁה</b> עֹרֶף אָתָּה <small>(דברים ט, ו)</small>, על דרך נֹבֶלֶת עָלֶהָ <small>(ישעיה א, ל)</small>, קְרוּעֵי בְגָדִים <small>(ישעיה לו, כב)</small>, כמו שכתבנו. ופירוש <b>קְשֵׁה עֹרֶף</b> שלא יפנו אל הקורא אותם. <b>והשם</b> אֶל <b>קְשִׁי</b> הָעָם הַזֶּה <small>(דברים ט, כז)</small>, בשוא לבדו. <b>והנפעל</b> וְעָבַר בָּהּ <b>נִקְשֶׁה</b> וְרָעֵב <small>(ישעיה ח, כא)</small>. <b>והפעל הכבד</b> [הִפְעִיל] כִּי <b>הִקְשָׁה</b> י"י אֱלֹהֶיךָ <small>(דברים ב, ל)</small>, כִּי <b>הִקְשָׁה</b> פַרְעֹה לְשַׁלְּחֵנוּ <small>(שמות יג, טו)</small>, פירוש הקשה לבו. מי הִקְשָׁה אליו <small>(איוב ט, ד)</small>, הקשה לבו. <b>וַיֶּקֶשׁ</b> אֶת עָרְפּוֹ <small>(דברי הימים ב' לו, יג)</small>, וַיְהִי <b>בְהַקְשֹׁתָהּ</b> בְּלִדְתָּהּ <small>(בראשית לה, יז)</small>, פירוש שהקשתה הלידה על נפשה. <b>וּמַקְשֶׁה</b> לִבּוֹ <small>(משלי כח, יד)</small>. <b>וכבד אחר</b> [פִּעֵל] <b>וַתְּקַשׁ</b> בְּלִדְתָּהּ <small>(בראשית לה, טז)</small>, גם הוא פעל<b> יוצא</b> על הענין שפירשנו ענין הקושי ידוע. <b>מִקְשָׁה</b> תַּעֲשֶׂה אֹתָם <small>(שמות כה, יח)</small>, <b>מִקְשָׁה</b> תֵּיעָשֶׂה הַמְּנוֹרָה <small>(שמות כה, לא)</small>, כְּתֹמֶר <b>מִקְשָׁה</b> הֵמָּה וְלֹא יְדַבֵּרוּ <small>(ירמיה י, ה)</small>, ענינם ענין שוה. וכן במשקל אחר וְתַחַת מַעֲשֶׂה <b>מִקְשֶׁה</b> <small>(ישעיה ג, כד)</small>, רצה לומר מעשה ומקשה, כי מעשה איננו סמוך כי הוא נקוד סגול. ופירושו תחת התיקון וההשויה כלומר תחת תקון השיער שהיה יפה ושוה עתה הוא קרחה. ויתכן היות מקשה תאר למעשה כלומר תיקון השער השוה. ורש"י ז"ל פירש <b>מִקְשָׁה תַּעֲשֶׂה אֹתָם, מִקְשָׁה תֵּיעָשֶׂה הַמְּנוֹרָה</b>, לשון דָּא לְדָא נָקְשָׁן <small>(דניאל ה, ו)</small> ענין הכאה <b>בטי"ר</b> בלע"ז. רוצה לומר שהיה מכה בקורנס ופושט אילך ואילך הירכים הקנים והכל היה גוף אחד לא שיהיו הקנים והכפתורים עשויים לבדם ומחוברים אחר כן במנורה.
<h3>קשֹה</h3>
<b>וּקְשׂוֹתָיו</b> וּמְנַקִּיֹּתָיו <small>(שמות כה, כט)</small>. וְאֵת <b>קְשׂוֹת</b> הַנָּסֶךְ <small>(במדבר ד, ז)</small>. ובהראות <b>למ"ד</b> הפעל וְאֶת <b>הַקְּשָׂוֹת</b> אֲשֶׁר יֻסַּךְ בָּהֵן <small>(שמות לז, טז)</small>. בפלס <small>(תהלים סה, ט)</small> וַיִירָאוּ יֹשְבֵי <b>קְצָוֹת</b> מֵאוֹתֹתֶיךָ. כבר פירשתי אותם בשרש <b>נָסַךְ</b> ובשרש <b>נָקָה</b>.
<h3>קשׁח</h3>
<b>הִקְשִׁיחַ</b> בָּנֶיהָ לְּלֹא לָהּ <small>(איוב לט, טז)</small>, <b>תַּקְשִׁיחַ</b> לִבֵּנוּ מִיִּרְאָתֶךָ <small>(ישעיה סג, יז)</small>, ענין אכזריות קושי הלב. וענין פסוק <b>תַּקְשִׁיחַ לִבֵּנוּ מִיִּרְאָתֶךָ</b> בראותינו שלות רשעים ואורך גלותינו והיותינו מרמס להם יקשה לבנו על זה וכאילו תתענו אתה מדרכיך <small>(שם)</small> ותקשיח לבנו ויראתך בראותינו כי ארכה השלוה להם והגלות והצרות לנו.
<h3>קשׁט</h3>
מִפְּנֵי <b>קֹשֶׁט</b> סֶלָה <small>(תהלים ס, ו)</small>. ובשוא לְהוֹדִיעֲךָ <b>קֹשְׁטְ</b> אִמְרֵי אֱמֶת <small>(משלי כב, כא)</small>. תרגום אֱמֶת <small>(בראשית כד, מח)</small> <b>קְשׁוֹט</b>, ותרגום בְּתָם לְבָבִי <small>(בראשית כ, ה)</small> <b>בְּקַשִּׁיטוּת לִבִּי</b>.
<h3>קשֹט</h3>
אִישׁ <b>קְשִׂיטָה</b> אֶחָת <small>(איוב מב, יא)</small>, בְּמֵאָה <b>קְשִׂיטָה</b> <small>(בראשית לג, יט)</small>, פירושו מעה. וכן בדברי רבותינו ז"ל <small>(ראש השנה כו ע"א)</small> אמר רבי עקיבא כשהלכתי לערביא שמעתי שהיו קורין למעה קשיטה. אבל אנקלוס תרגם בְּמֵאָה <b>קְשִׂיטָה</b> <small>(בראשית לג, יט)</small> <b>בְּמֵאָה חוּרְפָן</b>. ותרגם גם כן כִּבְשׂת הַצֹּאן <small>(בראשית כא, כח)</small> <b>חוּרְפַן דְּעָאן</b>.
<h3>קשׁר</h3>
<b>וּקְשַׁרְתָּם</b> לְאוֹת <small>(דברים ו, ה)</small>, <b>וַתִּקְשֹׁר</b> עַל יָדוֹ שָׁנִי <small>(בראשית לח, כה)</small>, וְנַפְשׁוֹ <b>קְשׁוּרָה</b> בְנַפְשׁוֹ <small>(בראשית מד, ל)</small>, מרוב אהבתו כאילו נקשרה נפשו בנפשו ונתחברה בה. <b>והנפעל</b> וְנֶפֶשׁ יְהוֹנָתָן <b>נִקְשְׁרָה</b> בְּנֶפֶשׁ דָּוִד <small>(שמואל א' יח, א)</small>. <b>וַתִּקָּשֵׁר</b> כָּל הַחוֹמָה עַד חֶצְיָהּ <small>(נחמיה ג, לח)</small>, כלומר שנתחבר כל בנין החומה ושלם כלו מאין פרצה. <b>והפעל הכבד</b> [פִּעֵל] <b>הַתְקַשֵּׁר</b> מַעֲדַנּוֹת כִּימָה <small>(איוב לח, לא)</small>, וכבר כתבנו פירושו בשרש <b>כִּימָה</b>. ואדוני אבי ז"ל כתב כי <b>כִּימָה</b> תבכר הפירות, ופירוש <b>תקשור</b> מלשון <b>וְהַקְּשֻׁרִים לְיַעֲקֹב</b> שתרגם <b>בַכִּירַיָּא</b>, ומשְׁכוֹת כְּסִיל תְּפַתֵּחַ <small>(שם)</small> היא תבשל הפירות באחרונה. <b>וּתְקַשְּׁרִים</b> כַּכַּלָּה <small>(ישעיה מט, יח)</small>. <b>והשם</b> כַּלָּה <b>קִשֻּׁרֶיהָ</b> <small>(ירמיה ב, לב)</small>, <b>וְהַקִּשֻּׁרִים</b> וּבָתֵּי הַנֶּפֶשׁ <small>(ישעיה ג, כ)</small>, רוצה לומר על החליים והענקים שקושרת האשה בראשה או בגרגרותיה. וכן בהתחבר הדברים ואסיפתם בהסכמה אחת כִּי <b>קְשַׁרְתֶּם</b> כֻּלְּכֶם עָלַי <small>(שמואל א' כב, ח)</small>, אֲחִיתֹפֶל <b>בַּקֹּשְׁרִים</b> עִם אַבְשָׁלוֹם <small>(שמואל ב' טו, לא)</small>, <b>קָשַׁר</b> עָלֶיךָ עָמוֹס <small>(עמוס ז, י)</small>. <b>והשם</b> לֹא תֹאמְרוּן <b>קֶשֶׁר</b> <small>(ישעיה ח, יב)</small>, בשש נקודות. וַיְהִי <b>הַקֶּשֶׁר</b> אַמִּץ <small>(שמואל ב' טו, יב)</small>. <b>וההתפעל וַיִּתְקַשֵּׁר</b> יֵהוּא <small>(מלכים ב' ט, יד)</small>. <b>וְהַקְּשֻׁרִים</b> לְיַעֲקֹב <small>(בראשית ל, מב)</small>, הַצֹּאן <b>הַמְקֻשָּׁרוֹת</b> <small>(בראשית ל, מא)</small>, תרגומו <b>בַכִּירַיָּא</b>. והם שנולדו בימי ניסן, והם חזקים ובריאים מהאחרים וקראם בלשון קשר כי הקשר חזק.
<h3>קשׁת</h3>
<b>קֶשֶׁת</b> גִּבֹּרִים <small>(שמואל א' ב' ד)</small>, בשש נקודות. אֶת <b>קַשְׁתִּי</b> נָתַתִּי בֶּעָנָן <small>(בראשית ט, יג)</small>, וְנִרְאֲתָה <b>הַקֶּשֶׁת</b> בֶּעָנָן <small>(בראשית ט, יד)</small>, עֶרְיָה תֵעוֹר <b>קַשְׁתֶּךָ</b> <small>(חבקוק ג, ט)</small>. <b>מִקֶּשֶׁת</b> אֻסָּרוּ <small>(ישעיה כב, ג)</small>, פירוש מפחד הקשת מסרו עצמן ואסרו. והקבוץ <b>וּקְשָׁתוֹת</b> נְעָרִים תְּרַטַּשְׁנָה <small>(ישעיה יג, יח)</small>. רֹבֶה <b>קַשָּׁת</b> <small>(בראשית כא, כ)</small>, ופירושו יודע לעשות הקשתות. או שם בפלס <b>שַׁבָּת</b>. והמקובץ ממנו וְכָל <b>קַשְּׁתֹתָיו</b> דְּרֻכוֹת <small>(ישעיה ה, כח)</small>, <b>וְקַשְּׁתוֹתָם</b> תִּשָּׁבַרְנָה <small>(תהלים לז, טו)</small>, או יהיה דגש ה<b>שי"ן</b> לתפארת.
<b>ואשר הם בני ארבע אותיות</b>
<h3>קדקד</h3>
<b>וּלְקָדְקֹד</b> נְזִיר אֶחָיו <small>(בראשית מט, כו)</small>, כבר זכרנוהו בשרש <b>קָדַר</b> והקדקד הוא מקום שמוחו של תינוק רופס.
<h3>קעקע</h3>
וּכְתֹבֶת <b>קַעֲקַע</b> <small>(ויקרא יט, כח)</small>, פירוש חרות שיחרות בבשרו. ורבותינו ז"ל נשתמשו בו בבנין הדגוש באמרם <small>(תענית טז ע"א)</small> מקעקע כל הבירה כולה ומחזיר מריש לבעליו. ויתכן שיהיו משרש <b>קָעַע</b> כי הוא מענין פֶּן <b>תֵּקַע</b> נַפְשִׁי <small>(ירמיה ו, ח)</small>.
<h3>קרקר</h3>
<b>וְקַרְקַר</b> כָּל בְּנֵי שֵׁת <small>(במדבר כד, יז)</small>, <b>מְקַרְקַר</b> קִר <small>(ישעיה כב, ה)</small>, ענינם הריסה. וכבר זכרתי אותם בשרש <b>קיר</b>.
<h3>קרדם</h3>
וְאֶת <b>קַרְדֻּמּוֹ</b> <small>(שמואל א, יג, כ)</small>, <b>וּלְהַקַּרְדֻּמִּים</b> <small>(שמואל א, יג, כא)</small>. ובקבוץ הנקבות וַיִּקַּח אֲבִימֶלֶךְ אֶת <b>הַקַּרְדֻּמּוֹת</b> <small>(שופטים ט, מח)</small>, כתב רבי יונה כי הם המרות. ולא יתכן כי המר הוא כלי אחר שיחפרו בו והוא הנקרא מלשון הקדש <b>אֵת</b>, והקרדום הוא בלי שמבקעין בו עצים דשטרל, [<b>מניר"ה</b>] בלע"ז. וכן זכרו רבותינו ז"ל מר וקרדום בשני כלים כמו שאמרו <small>(בבא מציעא פב ע"ב)</small> ואף אבא שאול לא אמר אלא במר ופסל וקרדום הואיל ונפיש אגרייהו וזוטר פחתיהו.
<h3>קרסל</h3>
וְלֹא מָעֲדוּ <b>קַרְסֻלָּי</b> <small>(שמואל ב' כב, לז)</small>, הם הארכובות או היתרות שממעל לרגלים. ותרגום אֲשֶׁר לֹא [לוֹ] כְרָעַיִם <small>(ויקרא יא, כא)</small> <b>(דִּי לֵיהּ קַרְצוּלִין) [דליה קרסולין]</b>, והם הרגילים היתרות ממעל לארבע רגלים שיש לחגב סמוך לראשו ובהם הא מתחזק כשרוצה לקפוץ וזה שאמר לְנַתֵּר בָּהֵן עַל הָאָרֶץ. ואמרו במשנה <small>(חולין פרק שלישי משנה א, דף נט ע"א)</small> ובחגבים כל שיש לו ארבע רגלים וארבע כנפים וקרסוליו וכנפיו חופין את רובו. ותרגום בְּהֹנוֹת יָדָיו וְרַגְלָיו <small>(שופטים א, ו)</small> <b>יַת קַרְסֻלֵּי יְדוֹהִי וְרַגְלוֹהִי</b>.
<h3>קרקע</h3>
<b>בְּקַרְקַע</b> הַמִּשְׁכָּן <small>(במדבר ה, יז)</small>, וְאִם יִסָּתְרוּ מִנֶּגֶד עֵינַי <b>בְּקַרְקַע</b> הַיָּם <small>(עמוס ט, ג)</small>, ידוע.
<h3>קשֹקשֹ</h3>
סְנַפִּיר <b>וְקַשְׂקֶשֶׂת</b> <small>(ויקרא יא, ט)</small>. והקבוע וְהִדְבַּקְתִּי דְגַת יְאֹרֶיךָ <b>בְּקַשְׂקְשֹׂתֶיךָ</b> <small>(יחזקאל כט, ד)</small>, אמרו רבותינו ז"ל <small>(חולין נט ע"א)</small> אלו הם הקשקשים הקבועים בו סנפירין הפורח בהן. ומזה נאמר וְשִׁרְיוֹן <b>קַשְׂקַשִּׂים</b> הוּא לָבוּשׁ <small>(שמואל א' יז, ה)</small>, רוצה לומר עשוי מעשה קשקשים, כלומר על כל טבעת וטבעת של השריון תלויה בו כמין קשקשת של ברזל לסתום נקב הטבעת כדי שלא יבא חץ בתוך הטבעת.
נשלמה אות ה<b>קו"ף</b>
<h2><span style="color:Gray;">אות הר'</span></h2>
<h3>ראה</h3>
כִּי <b>רָאָה</b> י"י <small>(בראשית כט, לב)</small>,<b> רָאֹה רָאִיתִי</b> <small>(שמות ג, ז)</small>. וָאָסִיר אֶתְהֶן כַּאֲשֶׁר <b>רָאִיתִי</b> <small>(יחזקאל טז, נ)</small>, פירוש כאשר ראיתי רעתם. או פירושו כמו שנראה לי. וכן תרגם יונתן <b>כְּמָא דִגְלֵי קֳדָמַי</b>. וְלִבִּי <b>רָאָה</b> הַרְבֵּה חָכְמָה וָדָעַת <small>(קהלת א, טז)</small>, לֶךְ נָא <b>רְאֵה</b> אֶת שְׁלוֹם אַחֶיךָ <small>(בראשית לז, יד)</small>. <b>וַיַּרְא</b> יַעֲקֹב כִּי יֶשׁ שֶׁבֶר <small>(בראשית מב, א)</small>, פירוש ראה כי אנשי הארץ הולכים לשבור בר במצרים. או ראה בלבו כלומר הבין לפי ששמע וראה, כמו לבי ראה הרבה חכמה ודעת. הַדּוֹר אַתֶּם <b>רְאוּ</b> דְבַר י"י <small>(ירמיה ב, לא)</small>, כלומר תנו דעתכם לדבר י"י. וכן בראיית הלב <b>רְאֵה</b> דְבָרֶיךָ טוֹבִים וּנְכֹחִים <small>(שמואל ב' טו, ג)</small>, כלומר תן דעתך והבין. <b>וְרָאָה</b> אֶת עֶרְוָתָהּ <small>(ויקרא כ, יז)</small>, עֵינַי<b> תִּרְאֶינָּה</b> בָּהּ <small>(מיכה ז, י)</small>, ה<b>נו"ן</b> דגושה שלא כמשפט. אָז <b>תִּרְאִי</b> וְנָהַרְתְּ <small>(ישעיה ס, ה)</small>, הֵמָּה יַבִּיטוּ <b>יִרְאוּ</b> בִי <small>(תהלים כב, יח)</small>, וְעֵינָיו אֶל קְדוֹשׁ יִשְׂרָאֵל <b>תִּרְאֶינָה</b> <small>(ישעיה יז, ו)</small>, שְׁנוֹת <b>רָאִינוּ</b> רָעָה <small>(תהלים צ, טו)</small>, שֵׁנָה בְּעֵינָיו אֵינֶנּוּ <b>רֹאֶה</b> <small>(קהלת ח, טז)</small>, חַמּוֹתִי <b>רָאִיתִי</b> אוּר <small>(ישעיה מד, טז)</small>, אָמַרְתְּ אֵין <b>רֹאָנִי</b> <small>(ישעיה מז, י)</small>, קמץ גדול תחת קמץ קטן. אַחֲרֵי <b>רֹאִי</b> <small>(בראשית טז, יג)</small>, רואה אותי רצה לומר הנראה אלי וראה אותי בעניי.<b> וַיַּרְא</b> יִשְׂרָאֵל אֶת בְּנֵי יוֹסֵף <small>(בראשית מח, ח)</small>, פירוש ראם ולא הכירם כי לא יכול לראות היטב וזהו לֹא יוּכַל <b>לִרְאוֹת</b> <small>(בראשית מח, י)</small>. ולפי שהרגשת העין היא גדולה משאר ההרגשות נשאלות שאר ההרגשות לה כמו וְכָל הָעָם <b>רֹאִים</b> אֶת הַקּוֹלֹת <small>(שמות כ, יח)</small>, <b>רְאֵה</b> רֵיחַ בְּנִי <small>(בראשית כז, כז)</small>. לֹא <b>אֶרְאֶה</b> יָהּ <small>(ישעיה לח, יא)</small>, פירשו הגאון רב סעדיה כטעם הודאה. ונכון הוא כי ראות הבורא הוא ההודאה והשבח לפניו והתבונן בדרכיו. וְלֹא יִרְאֶ [<b>יִרְאֶה</b>] כִּי יָבֹא חֹם <small>(ירמיה יז, ח)</small>, על דרך משל כאילו לא יראה החום ולא ייבש בעבור החום הבא לעולם כאילו אינו רואה אותו. וכן וְלֹא <b>יִרְאֶה</b> כִּי יָבוֹא טוֹב <small>(ירמיה יז, ו)</small>, והטוב לעץ הוא המטר. וְחָשְׁכוּ <b>הָרֹאוֹת</b> <small>(קהלת יב, ג)</small>, העינים. ויש בענין ראיית המלחמה וַיְמִיתֵהוּ בִּמְגִדּוֹ<b> כִּרְאֹתוֹ</b> אֹתוֹ <small>(מלכים ב' כג, כט)</small>, כלומר בהלחמו אותו. וכן<b> נִתְרָאֶה</b> פָנִים <small>(מלכים ב' יד, ח)</small>. ויש מפרשים כן לָמָּה <b>תִּתְרָאוּ</b> <small>(בראשית מב, א)</small>. או פירוש <b>לָמָּה תִּתְרָאוּ</b> למה תראו עצמכם שאתם שבעים ויש עמכם אוכל כי כל שאר העולם הולכים לשבור שבר ואתם יושבים. ובענין מה שהוא חוב וחוק <b>הָרְאֻיוֹת</b> לָתֶת לָהּ <small>(אסתר ב, ט)</small>, כלומר נערות נכבדות שהיו ראויות לשמשה. ויש מפרשים הֵמָּה יַבִּיטוּ <b>יִרְאוּ</b> בִי <small>(תהלים כב, יח)</small>, ענין בזיון. וכן <b>לְרַאֲוָה</b> בָךְ <small>(יחזקאל כח, יז)</small> <b>הָרְאֻיוֹת</b> לָתֶת לָהּ <small>(איוב מא, כו)</small>, ואין צריך להוציאם מענינם. וכן תרגם יונתן <b>לְרַאֲוָה בָךְ</b> <b>לְאִסְתַכְּלָא בָךְ</b>. <b>והשם</b> יִכֶל בְּשָׂרוֹ <b>מֵרֹאִי</b> <small>(איוב לג, כא)</small>, לֹא תְשׁוּרֵנִי עֵין<b> רֹאִי</b> <small>(איוב ו, ח)</small> וְטוֹב <b>רֹאִי</b> <small>(שמואל א' טז, יב)</small>. ובקמץ חטף אַתָּה אֵל <b>רֳאִי</b> <small>(בראשית טז, יג)</small>, כלומר אל ראות אתה שיוכל אדם לראותך. כִּי אָמְרָה הֲגַם הֲלֹם <b>רָאִיתִי</b> <small>(שם)</small>, כלומר בזה הכירה שהיה מלאך, כי בעוד שהיה מדבר עמדה נעלם מעיניה ולא ראתהו. וזהו פירוש הגם הלם ראיתי, כלומר שלא ראיתי אחריו דבר כשנפרד ממני כדרך העולם שיראה אחר שנפרד ממנו עד שיהא רחוק ויתעלם מעיניו. ומשקל אחר שָׁגוּ <b>בָּרֹאֶה</b> <small>(ישעיה כח, ז)</small>, כלומר בנבואה. ואדוני אבי ז"ל פירש בדבר שהוא נראה לכל אדם הם שגו בו. ופירוש רואה שם הראיה. ובכנוי המדבר אַחֲרֵי <b>רֹאִי</b> <small>(בראשית טז, יג)</small>, כלומר נבואתי. כן כתבו רבי יעקב בן אלעזר. ונכון הוא. וכן כתב וְעִם שְׁאוֹל עָשִׂינוּ חֹזֶה <small>(ישעיה כח, טו)</small>, שם בפלס <b>שֹׁאֶה</b> מן הָשִׁיבָה נַפְשִׁי <b>מִשֹּׁאֵיהֶם</b> <small>(תהלים לה, יז)</small> <b>יוֹרֶה</b> וּמַלְקוֹשׁ <small>(דברים יא, יד)</small>. ומשקל אחר הַמֵּבִין<b> בִּרְאֹת</b> הָאֱלֹהִים <small>(דברי הימים ב' כו, ה)</small>, כלומר בנבואת האלהים. וענין אחר כִּי אִם רְאיּת [<b>רְאוּת</b>] עֵינָיו <small>(קהלת ה, י)</small>. <b>והנפעל</b> לֹא נִהְיְתָה וְלֹא <b>נִרְאֲתָה</b> כָּזֹאת <small>(שופטים יט, ל)</small>, <b>וַיֵּרָא</b> עַל כַּנְפֵי רוּחַ <small>(שמואל ב' כב, יא)</small>, כִּי בֶּעָנָן <b>אֵרָאֶה</b> עַל הַכַּפֹּרֶת <small>(ויקרא טז, ב)</small>. <b>וְנִרְאֶה</b> בְשִׂמְחַתְכֶם וְהֵם יֵבֹשׁוּ <small>(ישעיה סו, ה)</small>, פירוש הקדוש ברוך הוא יהיה נראה ונגלה בשמחתכם והם יבושו. לַי"י <b>הַנִּרְאֶה</b> אֵלָיו <small>(בראשית יב, ז)</small>. <b>וההתפעל</b> <b>נִתְרָאֶה</b> פָנִים <small>(מלכים ב' יד, ח)</small>, לָמָּה <b>תִּתְרָאוּ</b> <small>(בראשית מב, א)</small>. <b>ושלא נזכר פעלו מהדגוש</b> [פֻּעַל] וְשֻׁפּיּ [וְשֻׁפּוּ] עַצְמֹתָיו לֹא <b>רֻאוּ</b> <small>(איוב לג, כא)</small>, וה<b>אל"ף</b> נדגשה.<b> והפעל הכבד</b> [הִפְעִיל] אֲשֶׁר<b> הֶרְאָה</b> י"י <small>(במדבר ח, ד)</small>, <b>הֶרְאִיתִיךָ</b> בְעֵינֶיךָ <small>(דברים לד, ד)</small>. ובא <b>וְהַרְאֵיתִי</b> גוֹיִם מַעְרֵךְ <small>(נחום נ, ה)</small>, בפתח ה<b>ה"א</b> שלא כמנהג. <b>אַרְאֶנּוּ</b> נִפְלָאוֹת <small>(מיכה ו, טו)</small>, וְנַחַת זְרוֹעוֹ <b>יַרְאֶה</b> <small>(ישעיה ל, ל)</small>, <b>וַיַּרְא</b> אֹתָם אֶת בֶּן הַמֶּלֶךְ <small>(מלכים ב' יא, ד)</small>. <b>והשם</b> ממנו נֶחְמָד<b> לְמַרְאֶה</b> <small>(בראשית ב, ט)</small>, הָבֵן לְהַלָּז אֶת <b>הַמַּרְאֶה</b> <small>(דניאל ח, טז)</small>, וָאֶשְׁתּוֹמֵם עַל <b>הַמַּרְאֶה</b> <small>(דניאל ח, כו)</small> והקבוץ <b>וּבְמַרְאֵי</b> עֵינֶיךָ <small>(קהלת יא, ט)</small>, הֲגַם אֶל <b>מַרְאָיו</b> יֻטָל <small>(איוב מא, א)</small>. ובלשון נקבה <b>בַּמַּרְאָה</b> אֵלָיו אֶתְוַדָּע <small>(במדבר יב, ו)</small>, וְרָאִיתִי אֲנִי דָנִיֵּאל לְבַדִּי אֶת <b>הַמַּרְאָה</b> <small>(דניאל י, ז)</small>. והקבוץ <b>בְּמַרְאֹת</b> הַלַּיְלָה <small>(בראשית מו, ב)</small>.<b> ושלא נזכר פעלו ממנו</b> [הָפְעַל] <b>וְהָרְאָה</b> אֶת הַכֹּהֵן <small>(ויקרא יג, מט)</small>. חֲזָקִים <b>כִּרְאִי</b> מוּצָק <small>(איוב לז, יח)</small>, <b>בְּמַרְאֹת</b> הַצֹּבְאֹת <small>(שמות לח, ח)</small>, הוא הכלי שמסתכלין בו הפנים. וכבר פירשתי <b>כִּרְאִי מוּצָק</b> בשרש <b>יָצַק</b>, ו<b>בְּמַרְאֹת הַצֹּבְאֹת</b> בשרש<b> צָבָא</b>. וענין אחר וְהֵסִיר אֶת <b>מֻרְאָתוֹ</b> בְּנֹצָתָהּ <small>(ויקרא א, טז)</small>, והוא הזפק כתרגומו. ובשרש<b> נָצָה</b> פירשנוהו. ומשקל אחר וְשַׂמְתִּיךְ <b>כְּרֹאִי</b> <small>(נחום ג, ו)</small>, ענין טינוף ולכלוך. <b>והפעול מהפעל הכבד מזה</b> [הֻפְעַל] הוֹי <b>מֹרְאָה</b> וְנִגְאָלָה <small>(צפניה ג, א)</small>, ובא החולם תחת קמץ חטף. <b>וְהָרָאָה</b> וְאֶת הָאַיָּה <small>(דברים יד, יג)</small>, אמרו רבותינו ז"ל <small>(חולין סג ע"ב)</small> <b>רָאָה</b> זו <b>דָּאָה</b> ולמה נקרא שמה ראה שרואה ביותר.
<h3>ראם</h3>
וְקַרְנֵי <b>רְאֵם</b> קַרְנָיו <small>(דברים לג, יז)</small>, רוצה לומר ראםי כי אין לראם אלא קרן אחת. כְּמוֹ בֶן <b>רְאֵמִים</b> <small>(תהלים כט, ו)</small>. ובהניח ה<b>אל"ף</b> וּמִקַּרְנֵי <b>רֵמִים</b> עֲנִיתָנִי <small>(תהלים כב, כב)</small>. ובהניח ה<b>אל"ף</b> והתחלפה ב<b>יו"ד</b> הֲיֹאבֶה<b> רֵּים</b> עָבְדֶךָ <small>(איוב לט, ט)</small>, הֲתִקְשָׁר <b>רֵים</b> בְּתֶלֶם עֲבֹתוֹ <small>(איוב לט, י)</small>, בהמה מבהמות המדבר חזקה מאד.
<h3>ראשׁ</h3>
אֶת <b>הָרֹאשׁ</b> <small>(ויקרא א, ח)</small>, <b>רֹאשִׁי רֹאשִׁי</b> <small>(מלכים ב' ד, יט)</small>, <b>רֹאשֵׁךְ</b> עָלַיִךְ כַּכַּרְמֶל <small>(שיר השירים ז, ו)</small>, ידוע. יָשׁוּב עֲמָלוֹ <b>בְרֹאשׁוֹ</b> <small>(תהלים ז, יז)</small>, דַּרְכָּם <b>בְּרֹאשָׁם</b> נָתָתִּי <small>(יחזקאל ט, י)</small>, דַּרְכֵּךְ <b>בְּרֹאשׁ</b> נָתַתִּי <small>(יחזקאל טז, מג)</small>. וַיַּקַּף <b>רֹאשׁ</b> וּתְלָאָה <small>(איכה ג, ה)</small>, פירושו הקיף ראשי ובתלאה הקיפוי. ויש מפרשים אותו כמו <b>רֹאשׁ</b> וְלַעֲנָה <small>(דברים כט, יז)</small>. ועוד נכתבנו בשרשו. וַיְהִי דָוִד בָּא עַד <b>הָרֹאשׁ</b> <small>(שמואל ב' טו, לב)</small>, פירוש ראש ההר שהיה רגיל להשתחוות ולהתפלל שם. וכן תרגם יונתן <b>עַד רֵישׁ טוּרַיָא</b>. ואומרים שהוא הר הזתים שממנו היה רואה בית המקדש. וזהו שאמר ודוד עולה במעלה הזתים <small>(שם)</small>, ואף על פי שלא היה שם הבית אז וגם לא היה נודע מקום הבית בעצמו הר המוריה היה נודע בקבלה, אבל לא היה נודע באי זה מקום ממנו עד שאמר גד לדוד שיבנה מזבח בגורן ארונה היבוסי. ובכנוי הרבים ישוב החלם לקמץ <b>רָאשֵׁיכֶם</b> שִׁבְטֵיכֶם <small>(דברים כט, ט)</small>,<b> רָאשֵׁי</b> בְנֵי יִשְׂרָאֵל <small>(במדבר יג, ג)</small>. <b>בְּרָאשֵׁינוּ</b> יִפּוֹל אֶל אֲדֹנָיו שָׁאוּל <small>(דברי הימים א' יב, יט)</small>. ובא בחלם בְּכָל <b>רֹאשָׁיו</b> קָרְחָה <small>(ישעיה טו, ב)</small>. ויש ספרים וַחֲבָלִים <b>בְּרֹאשֵׁנוּ</b> <small>(מלכים א' כ, לא)</small>, מלא ב<b>יו"ד</b> הרבים. והמסורת ב' חד מלא וחד חסר, ויש ספרים חסר והמסורת ב' וחסרים דָּמוֹ <b>בְרֹאשֵׁנוּ</b> <small>(יהושע ב, יט)</small>, וכן כתב רבי יונה כי שניהם חסרים. ולפי שהראש מבחר הגוף כנה בו מבחר האנשים וקצינם. וכן כנה בו גם כן מובחר הבשמים והמשובח שבהם בְּשָׂמִים <b>רֹאשׁ</b> <small>(שמות ל, כג)</small>, פירוש קח לך בשמים והראש והמובחר שבהם תקח. וכן <b>רֵאשִׁית</b> שְׁמָנִים יִמְשָׁחוּ <small>(עמוס ו, ו)</small>. וְהֵיטִבֹתִי <b>מֵרִאשֹׁתֵיכֶם</b> <small>(יחזקאל לו, יא)</small>, ה<b>רי"ש</b> בחרק ופירושו איטיב אחריתכם מראשיתכם והוא ממשקל <b>אִמְרָה, כִּבְשָֹה</b>. והראו ה<b>אל"ף</b> בכִּי יָרַד <b>מַרְאֲשׁוֹתֵיכֶם</b> <small>(ירמיה יג, יח)</small>, כלומר גדולתכם. וכן בהנעת ה<b>אל"ף</b> אֲשֶׁר שָׂם <b>מְרַאֲשֹׁתָיו</b> <small>(בראשית כח, יח)</small>, פירוש תחת ראשו. וכן הַחֲנִית אֲשֶׁר <b>מְרַאֲשֹׁתָו</b> [<b>מְרַאֲשֹׁתָיו</b>] <small>(שמואל א' כו, יא)</small>, וְאֶת צַפַּחַת הַמַּיִם אֲשֶׁר <b>מְרַאֲשֹׁתָו</b> [<b>מְרַאֲשֹׁתָיו</b>] <small>(שמואל א' כו, טז)</small>. וכבר בא מבלי <b>מ"ם</b> התוספת <b>מֵרַאֲשֹׁתֵי</b> שָׁאוּל <small>(שמואל א' כו, יב)</small>, כי ה<b>מ"ם</b> מענין מן, כי היא נקודה בצרי. וְטִמֵּא<b> רֹאשׁ</b> נִזְרוֹ <small>(במדבר ו, ט)</small>, כלומר שער ראש נזרו. וְהָיָה לְאַרְבָּעָה<b> רָאשִׁים</b> <small>(בראשית ב, י)</small>, הדברים הנחלקים מן האחד יקראו ראשים, כי כל אחד ראש לעצמו אחר שנחלקו. וכן בשאר הלשונות זה הענין ידוע. ורבי יונה פירשו נהרים גדולים ואין צורך. כִּי תִשָּׂא אֶת <b>רֹאשׁ</b> בְּנֵי יִשְׂרָאֵל <small>(שמות ל, יא)</small>, פירוש כללם כלומר שיהיו לראש אחר. וְשִׁלַּם אֹתוֹ <b>בְּרֹאשׁוֹ</b> <small>(ויקרא ה, כד)</small>, קרן הדבר יקרא ראש <b>קפיט"ל</b> בלע"ז, כי הוא ראש הדבר ותחלתו ואחרי כן בא עליו הריוח. <b>רֹאשׁ</b> דְּבָרְךָ אֱמֶת <small>(תהלים קיט, קס)</small>, תחלת דברך. <b>בְּרֹאשׁ</b> הַשָּׁנָה בֶּעָשׂוֹר לַחֹדֶשׁ <small>(יחזקאל מ, א)</small>, פירוש בחדש השביעי שהוא ראש השנה, בעשור לחדש והוא יום הכפורים. ורבותינו ז"ל פירשו <small>(ערבין יב ע"א)</small> כי יום העשור קרא ראש השנה ושנת היובל היתה. ואמרו <small>(שם)</small> אי זו היא שנה, שראש השנה שלה בעשור הוי אומר זה יובל. וְהוֹצִיא אֶת הָאֶבֶן <b>הָרֹאשָׁה</b> <small>(זכריה ד, ז)</small>,<b> תאר</b> לאבן שהושמה תחלה ליסוד ויעשו בה תשואות לשמחה ויאמרו לה חן חן יהיה לה <small>(שם)</small>. <b>רִאשֹׁנָה</b> יִסָּעוּ <small>(במדבר ב, ט)</small>, בתחלה. ונכתב ב<b>אל"ף</b> וב<b>יו"ד</b> כִּי לָהֶם הָיָה הַגּוֹרָל <b>רִאישֹׁנָה</b> [רִאשֹׁונָה] <small>(יהושע כא, י)</small>. הַיּשְׁבִים <b>רִאשֹׁנָה</b> <small>(אסתר א, יד)</small>, כלומר שהיו ראשונים קרובים למלך במעלה. וכן מִיכָאֵל אַחַד הַשָּׂרִים <b>הָרִאשֹׁנִים</b> <small>(דניאל י, יג)</small>, מן הגדולים במעלה. וכן קראו השר הגדול. <b>והתאר</b> <b>בָּרִאשׁוֹן</b> בְּאֶחָד לַחֹדֶשׁ <small>(יחזקאל כט, יז)</small>, והוא ניסן שהוא תחלת החדשים. אבל אַךְ בַּיּוֹם <b>הָרִאשׁוֹן</b> תַּשְׁבִּיתוּ שְּׂאֹר <small>(שמות יב, טו)</small>, פירושו ביום שלפניו והוא יום ארבעה עשר שהוא לפני שבעת ימי המצות. וכן <b>הֲרִאישׁוֹן</b> אָדָם תִּוָּלֵד <small>(איוב טו, ז)</small>, פירוש הלפני אדם והוא נכתב ב<b>אל"ף</b> וב<b>יו"ד</b>. כִּי שְׁאַל נָא לְדֹר<b> רִישׁוֹן</b> <small>(איוב ח, ח)</small>, נכתב ב<b>יו"ד</b> לבד מקום ה<b>אל"ף</b>. ויש לפרש ביום הראשון כמשמעו רוצה לומר שיהיה מושבת ביום הראשון. וכן וַיְכַל אֱלֹהִים בַּיּוֹם הַשְּׁבִיעִי <small>(בראשית ב, ב)</small>. <b>והתאר</b> לנקבה בַשָּׁנָה <b>הָרִאשׁוֹנָה</b> <small>(דברי הימים ב' כט, ג)</small>, בַּמֶּרְכָּבָה<b> הָרִאשֹׁנָה</b> <small>(זכריה ו, ב)</small>, אַל תִּזְכְּרוּ <b>רִאשֹׁנוֹת</b> <small>(ישעיה מג, יח)</small>. ומשקל אחר הִיא הַשָּׁנָה <b>הָרִאשֹׁנִית</b> <small>(ירמיה כה א)</small>.<b> והשם</b> וַתְּהִי<b> רֵאשִׁית</b> מַמְלַכְתּוֹ בָּבֶל <small>(בראשית י, י)</small>, תחלת ממלכתו. <b>בְּרֵאשִׁית</b> בָּרָא אֱלֹהִים <small>(בראשית א, א)</small>, איננו סמוך. וכן מַגִּיד<b> מֵרֵאשִׁית</b> אַחֲרִית <small>(ישעיה מו, י)</small>. ופירוש בראשית ברא אלהים בתחלה ברא אלהים את השמים ואת הארץ ואחר כן תוצאותיהם ואחר כן ספר כי בתחלת בריאת הארץ היתה תהו ובהו. טוֹב אַחֲרִית דָּבָר <b>מֵרֵאשִׁיתוֹ</b> <small>(קהלת ז, ח)</small>, פירוש אדוני אבי ז"ל כן טוב אחרית דבר כשיתבונן אדם מראשיתו מה יהיה אחריתו או הוא טוב האחרית כענין שאמרו <small>(אבות פרק שני משנה א)</small> הרואה את הנולד. ובא<b> מֵרֵשִׁית</b> הַשָּׁנָה <small>(דברים יא, יב)</small>, חסר <b>אל"ף</b>. <b>רֵאשִׁית</b> גּוֹיִם עֲמָלֵק <small>(במדבר כד, כ)</small>, פירושו כתרגומו. ורבי יונה פירש הגדול שבהם והחשוב. ויתכן להיות כזה <b>רֵאשִׁית</b> הַחֵרֶם <small>(שמואל א' טו, כא)</small>, כלומר המשובח שבו. וכן <b>רֵאשִׁית</b> שְׁמָנִים יִמְשָׁחוּ <small>(עמוס ו, ו)</small>.
<h3>רבב</h3>
<b>וְרַב</b> שְׁלוֹם בָּנָיִךְ <small>(ישעיה נד, יג)</small>, פעל עובר מוסב לעתיד מפני ה<b>ו"ו</b>. <b>רַבּוּ</b> מִשַּׂעֲרוֹת רֹאשִׁי <small>(תהלים מט, ה)</small>, <b>וְרַבָּה</b> עָלֶיךָ <small>(שמות כג, כט)</small>, <b>לָרֹב</b> עַל פְּנֵי הָאֲדָמָה <small>(בראשית ו, א)</small>. <b>והתאר</b> עוֹד הָעָם <b>רָב</b> <small>(שופטים ז, ד)</small>, אֶרֶךְ אַפַּיִם <b>וְרַב</b> חֶסֶד <small>(יונה ד, ב)</small>,<b> רַבִּים</b> יְחַלּוּ פְנֵי נָדִיב <small>(משלי יט, ו)</small>, עַל אֶרֶץ <b>רַבָּה</b> <small>(תהלים קי, ו)</small>, בְּסוֹד קְדשִׁים <b>רַבָּה</b> <small>(תהלים פט, ח)</small>, רוצה לומר עדה רבה. לֹא אֶמּוֹט <b>רַבָּה</b> <small>(תהלים סב, ג)</small>, מוטה רבה. וַיַּשְׁקְ כִּתְהֹמוֹת <b>רַבָּה</b> <small>(תהלים עח, טו)</small>, כלומר השקה אותם הרבה מהצורים כמו מתהומות.<b> וְרַבַּת</b> בָּנִים <small>(שמואל א' ב, ה)</small>. ובתוספת <b>יו"ד</b> <b>רַבָּתִי</b> עָם <small>(איכה א, א)</small>. ובזולתי הסמיכות <b>רַבַּת</b> צְרָרוּנִי מִנְּעוּרָי <small>(תהלים קכט, א)</small>, <b>רַבַּת</b> שָׂבְעָה לָּהּ נַפְשֵׁנוּ <small>(תהלים קכג, ד)</small>, כִּי <b>רַבַּת</b> בַּקָּהָל אֲשֶׁר לֹא הִתְקַדָּשׁוּ <small>(דברי הימים ב' ל, יז)</small>. <b>רַב</b> לָכֶם בְּנֵי לֵוִי <small>(במדבר טז, ז)</small>,<b> רַב</b> עַתָּה הֶרֶף יָדֶךָ <small>(שמואל ב' כד, טז)</small>,<b> וְרַב</b> מִהְיֹת קֹלֹת אֱלֹהִים וּבָרָד <small>(שמות ט, כח)</small>, כלומר די.<b> והשם</b> כִּי <b>בְרֹב</b> הַיָּמִים <small>(קהלת יא, א)</small>, כִּי <b>בְרֹב</b> חֲלֹמוֹת <small>(קהלת ה, ו)</small>, <b>לְרֹב</b> אֶחָיו <small>(אסתר י, ג)</small>.<b> והתאר</b> בזה המשקל<b> הֲרֹב</b> דְּבָרִים לֹא יֵעָנֶה <small>(איוב יא, ב)</small>. ובמקף ישוב החולם בזה המשקל לקמץ חטף <b>רָב</b> אֹכֶל נִיר רָאשִׁים <small>(משלי יג, כג)</small>, <b>רָב</b> אָדָם יִקְרָא אִישׁ חַסְדּוֹ <small>(משלי כ, ו)</small>, כִּי <b>בְּרֹב</b> חָכְמָה רָב כָּעַס <small>(קהלת א, יח)</small>, יֵשׁ זָהָב <b>וְרָב</b> פְּנִינִים <small>(משלי כ, טו)</small>, <b>וְרָב</b> תְּבוּאוֹת בְּכֹחַ שׁוֹר <small>(משלי יד, ד)</small>, <b>וְרָב</b> כֹּפֶר אַל יַטֶּךָּ <small>(איוב לו, יח)</small>. <b>והשם</b> בענין החשבון <b>רְבָבָה</b> כְּצֶמַח הַשָּׂדֶה נְתַתִּיךְ <small>(יחזקאל טז, ז)</small>, שׁוּבָה י"י <b>רִבֲבוֹת</b> אַלְפֵי יִשְׂרָאֵל <small>(במדבר י, לו)</small>, והוא החשבון הגדול שהוא עשרת אלפים. ובנפול הכפל והבלע בדגש דַּרְכְּמוֹנִים שְׁתֵּי <b>רִבּוֹא</b> <small>(נחמיה ז, עא)</small>. ובמשקל אחר בתוספת <b>אל"ף</b> בסוף כָּל הַקָּהָל כְּאֶחָד אַרְבָּע <b>רִבּוֹא</b> <small>(נחמיה ז, סו)</small>. והקבוץ וְהִפִּיל <b>רִבֹּאוֹת</b> <small>(דניאל יא, יב)</small>, דַּרְכְּמוֹנִים שֵׁשׁ <b>רִבֹּאות</b> וָאֶלֶף <small>(עזרא ב, סט)</small>. ובלא <b>אל"ף</b> וַאֲדַרְכֹּנִים <b>רִבּוֹ</b> <small>(דברי הימים א' כט, ז)</small>, מִשְׁתֵּים עֶשְׂרֵה <b>רִבּוֹ</b> אָדָם <small>(יונה ד, יא)</small>, <b>וְרִבּוֹ</b> רִבְוָן [<b>רִבְבָן</b>] קָדָמוֹהִי יְקוּמוּן <small>(דניאל ז, י)</small>. ומבלי ה<b>אל"ף</b> בקבוץ השנים רֶכֶב אֱלֹהִים <b>רִבֹּתַיִם</b> <small>(תהלים סח, יח)</small>, והם שתי רבואות. ובא עם ה<b>ו"ו</b>, וה<b>תי"ו</b> גם כן שהוא קיבוץ הרבוי רוצה לומר כי הם רבואות הרבה אבל הם על תכונת שנים וכן אמר אחריו אלפי שנאן שפירושו אלפים שנים. <b>והפעל</b> <b>ממנו</b> צֹאונֵנוּ מַאֲלִיפוֹת <b>מְרֻבָּבוֹת</b> <small>(תהלים קמד, יג)</small>. וכן האדם הנכבד והחשוב יקרא רב לפי שרבו מעלותיו מוֹשִׁיעַ <b>וָרָב</b> וְהִצִּילָם <small>(ישעיה יט, כ)</small>, עַל כָּל <b>רַב</b> בֵּיתוֹ <small>(אסתר א, ח)</small>, קִרְיַת מֶלֶךְ <b>רָב</b> <small>(תהלים מח, ג)</small>, והוא דוד כענין קִרְיַת חָנָה דָוִד <small>(ישעיה כט, א)</small>. ויש מפרשים מזה וּתְשׁוּעָה <b>בְּרֹב</b> יוֹעֵץ <small>(משלי כד, ו)</small>. והקבוץ <b>וְרַבֵּי</b> הַמֶּלֶךְ <small>(ירמיה מא, א)</small> יֻצַּע <b>לָרַבִּים</b> <small>(אסתר ד, ג)</small>, <b>רַבָּתִי</b> בַגּוֹיִם <small>(איכה א, ב)</small>. וכן וְסָפוּ בָּתִּים <b>רַבִּים</b> <small>(עמוס ג, טו)</small>, כלומר חשובים רבים בבנינים. וכן אֶכְתָּוב [אֶכְתָּב] לוֹ רֻבֵּו [<b>רֻבֵּי</b>] תּוֹרָתִי <small>(הושע ח, יב)</small>, הדברים הנכבדים שבתורה. וכן הגדול בשנים <b>וְרַב</b> יַעֲבֹד צָעִיר <small>(בראשית כה, כג)</small>, לֹא <b>רַבִּים</b> יֶחְכָּמוּ <small>(איוב לב, ט)</small>. ומהשרש הזה והענין הזה <b>וְכִרְבִיבִים</b> עֲלֵי עֵשֶׂב <small>(דברים לב, ב)</small>, <b>כִּרְבִיבִים</b> זַרְזִיף אָרֶץ <small>(תהלים עב, ו)</small>, והוא המטר החזק. וענין אחר וּבְרָקִים <b>רָב</b> וַיְהֻמֵּם <small>(תהלים יח, טו)</small>, והוא פעל עבר בשקל כִּי אִם תַּם הַכֶּסֶף <small>(בראשית מז, יח)</small>, ונמצא קמץ על פי מקצת המסורת אם כן הוא תאר. וַיְמָרֲרֻהוּ <b>וָרֹבּוּ</b> <small>(בראשית מט, כג)</small>, והוא לגזרת פעול בשקל <b>רוֹמּוּ</b> מְעַט <small>(איוב כד, כד)</small>. <b>והתאר</b> <b>רַב</b>, והקבוץ הַשְׁמִיעוּ אֶל בָּבֶל<b> רַבִּים</b> <small>(ירמיה נ, כט)</small>. יָסֹבּוּ עָלַי <b>רַבָּיו</b> <small>(איוב טז, יג)</small>, ענין הורות החצים.
<h3>רבד</h3>
<b>וְרָבִיד</b> עַל גְּרוֹנֵךְ <small>(יחזקאל טז, יא)</small>, <b>רְבִד</b> הַזָּהָב <small>(בראשית מא, מב)</small>, חליים עשויים מזהב או מזולתו. ויש מהם על הצואר ועל הגרון. ויש ליפות על המטות כמו שאמר <b>מַרְבַדִּים רָבַדְתִּי</b> עַרְשִׂי <small>(משלי ז, טז)</small>.
<h3>רבה</h3>
וְחָיִיתָ <b>וְרָבִיתָ</b> <small>(דברים ל, טז)</small>, <b>יִרְבּוּ</b> עַצְּבוֹתָם <small>(תהלים טז, ד)</small>, וְכִי <b>יִרְבֶּה</b> מִמְּךָ <small>(דברים יד, כד)</small>, אֶסְפְּרֵם מֵחוֹל <b>יִרְבּוּן</b> <small>(תהלים קלט, יח)</small>. ובהראות <b>למ"ד</b> הפעל וּבְקָרְךָ וְצֹאנְךָ<b> יִרְבְּיֻן</b> <small>(דברים ח, יג)</small>, פְּרֵה <b>וּרְבֵה</b> <small>(בראשית לה, יא)</small>, לְמַעַן<b> רְבוֹת</b> מוֹפְתַי <small>(שמות יא, ט)</small>. <b>והפעל הכבד</b> [הִפְעִיל] <b>הִרְבָּה</b> אַשְׁמָה <small>(דברי הימים ב' לג, כג)</small>, עַד כָּל <b>מַרְבֵּה</b> רַגְלַיִם <small>(ויקרא יא, מב)</small>, וְלֹא <b>יַרְבֶּה</b> לּוֹ נָשִׁים <small>(דברים יז, יז)</small>, <b>וַיֶּרֶב</b> בְּבַת יְהוּדָה <small>(איכה ב, ה)</small>, <b>הַרְבָּה אַרְבֶּה</b> <small>(בראשית ג, טז)</small>, <b>וְהַרְבֵּה</b> הַמִּכְשֹׁלִים <small>(יחזקאל כא, כ)</small>, <b>הַרְבּוֹת</b> גַּנּוֹתֵיכֶם <small>(עמוס ד, ט)</small>, מֵהַרְבַּית [<b>מֵהַרְבַּת</b>] גֹּאֵל הַדָּם <small>(שמואל ב' יד, יא)</small>. הֶרֶבה [<b>הֶרֶב</b>] כַּבְּסֵנִי <small>(תהלים נא, ד)</small>, צווי חסר או הוא שם. וכן <b>הֶרֶב</b> לְהַעֲלוֹתָם מַשְׂאַת הֶעָשָׁן מִן הָעִיר <small>(שופטים כ, לח)</small>, מְדֻרָתָהּ אֵשׁ וְעֵצִים <b>הַרְבֵּה</b> <small>(ישעיה ל, לג)</small>, וְלִבִּי רָאָה <b>הַרְבֵּה</b> חָכְמָה וָדָעַת <small>(קהלת א, טז)</small>, כִּי <b>הַרְבֵּה</b> יִהְיוּ <small>(קהלת יא, ח)</small>, <b>וְהַרְבֵּה</b> עִמּוֹ פְדוּת <small>(תהלים קל, ז)</small> ומשקל אחר לְםַרְבֵּה [<b>לְמַרְבֵּה</b>] הַמִּשְׂרָה <small>(ישעיה ט, ו)</small>, בצרי מפני הסמיכות. אָז חֻלַּק עַד שָׁלָל <b>מַרְבֶּה</b> <small>(ישעיה לג, כג)</small>. ומשקל אחר כִּי <b>מַרְבִּית</b> הָעָם <small>(דברי הימים ב' ל, יח)</small>. ומשקל אחר <b>מִרְבָּה</b> לְהָכִיל <small>(יחזקאל כג, לב)</small>, והוא <b>תאר</b> לכוס. <b>וכבד אחר</b> [פִּעֵל] <b>רַבֶּה</b> צְבָאֲךָ וָצֵאָה <small>(שופטים ט, כט)</small>. ויתכן להיות <b>רַבּוּ</b> אוֹכְלֶיהָ <small>(קהלת ה, י)</small>, מזה והוא צווי או הוא עבר משרש <b>רָבַב</b>. ורבי יהודה כתב בענין אחר וְלֹא <b>רִבִּיתָ</b> בִּמְחִירֵיהֶם <small>(תהלים מד, יג)</small>, <b>וּבְמַרְבִּית</b> לֹא תִתֵּן אָכְלֶךָ <small>(ויקרא כה, לז)</small>, <b>וְתַרְבִּית</b> לֹא יִקָּח <small>(יחזקאל יח, ח)</small>. ואין צורך רק הם מענין זה כמשמעם. וענין שני והוא קרוב לראשון<b> רִבְּתָה</b> גוּרֶיהָ <small>(יחזקאל יט, ב)</small>, אֲשֶׁר טִפַּחְתִּי <b>וְרִבִּיתִי</b> <small>(איכה ב, כב)</small>. <b>והשם</b> <b>תַּרְבּוּת</b> אֲנָשִׁים חַטָּאִים <small>(במדבר לב, יד)</small>. ומשקל אחר וְכָל <b>מַרְבִּית</b> בֵּיתְךָ <small>(שמואל א' ב, לג)</small>, ענין הגדול. וענין שלישי <b>רֹבֶה</b> קַשָּׁת <small>(בראשית כא, כ)</small>, והוא מורה החצים בקשת. ויש מפרשים אותו מתרגום נַּעַר <small>(בראשית כא, יב)</small> <b>רַבְיָא</b>. ויתכן להיות מן השרש הזה אֶת <b>הָאַרְבֶּה</b> לְמִינוֹ <small>(ויקרא יא, כב)</small>, ונקרא כן לפי שהוא מין רב.
<h3>רבך</h3>
<b>מֻרְבֶּכֶת</b> תְּבִיאֶנָּה <small>(ויקרא ו, יד)</small>, וְלַמַּחֲבַת <b>וְלַמֻּרְבָּכֶת</b> <small>(דברי הימים א' כג, כט)</small>, פירוש חלוטה ברותחין.
<h3>רבע</h3>
<b>רָבוּעַ</b> יִהְיֶה הַמִּזְבֵּחַ <small>(שמות כז, א)</small>, שיהיו רבעיו שוים ארכו כרחבו.<b> והתאר עוד</b> כָּל הַתְּרוּמָה חֲמִשָּׁה וְעֶשְׂרִים אֶלֶף בַּחֲמִשָּׁה וְעֶשְׂרִים אָלֶף <b>רְבִיעִית</b> <small>(יחזקאל מה, כ)</small> כלומר מרובעת תהיה ארכה כרחבה. וכן מְזוּזוֹת עֲצֵי שָׁמֶן מֵאֵת <b>רְבִעִית</b> <small>(מלכים א' ו, לג)</small>, כלומר מאת כל צדדיו היו מרובעות. וכן תרגם יונתן <b>מִן אַרְבְּעָה סִטְרֵיהוֹן מְרַבְּעִין</b>. <b>ושם החשבון</b> בתוספות <b>אל"ף</b> <b>לְאַרְבָּעָה</b> רָאשִׁים <small>(בראשית ב, י)</small>, אֶל <b>אַרְבַּעַת</b> מִקְצוֹעֵי הֶחָצֵר <small>(יחזקאל מו, כא)</small>, <b>לְאַרְבַּעְתָּם</b> מְֹהֹֻקְֹצָֹעֹוֹתֹ <small>(יחזקאל מו, כב)</small>. ולנקבות בלי ה<b>ה"א</b> <b>וְאַרְבַּע</b> צֹאן <small>(שמות כא, לז)</small>, וְאֶת הַכִּבְשָׂה יְשַׁלֵּם <b>אַרְבַּעְתָּיִם</b> <small>(שמואל ב' יב, ו)</small>, שני פעמים ארבעה, פי שנים כמשפטו שנאמר בגונב צאן וארבע צאן תחת השה.<b> ושם</b> לחלק מחלק הארבעה <b>רֶבַע</b> הַהִין <small>(שמות כט, מ)</small>, בסגול ה<b>רי"ש</b>. אֶל אַרְבַּעַת <b>רְבָעָיו</b> <small>(יחזקאל מג, טז)</small>. ומשקל אחר וּמִסְפָּר אֶת <b>רֹבַע</b> יִשְׂרָאֵל <small>(במדבר כג, י)</small>. ומשקל אחר <b>רְבִיעִת</b> הַהִין <small>(שמות כט, מ)</small>. <b>והתאר</b> עם <b>יו"ד</b> היחש יוֹם <b>רְבִיעִי</b> <small>(בראשית א, יט)</small>, בְּנֵי<b> רְבִעִים</b> <small>(מלכים ב' י, ל)</small>. ומשקל אחר וְעַל <b>רִבֵּעִים</b> <small>(שמות לד, ו)</small>.<b> והפעל הכבד</b> [פִּעֵל] <b>מְרֻבַּע</b> סָבִיב <small>(יחזקאל מה, ב)</small>, וְרֹחַב מֵאָה אַמָּה<b> מְרֻבָּעַת</b> <small>(יחזקאל מ, מז)</small>. וכתב רבי יונה וממה שנגזר מן הענין הזה <b>לְרִבְעָהּ</b> תֶּבֶל הוּא <small>(ויקרא יח, כג)</small>. <b>והכבד</b> [הִפְעִיל] לֹא <b>תַרְבִּיעַ</b> כִּלְאַיִם <small>(ויקרא יט, יט)</small>. והנכון שיהיו מענין אָרְחִי וְרִבְעִי זֵרִיתָ <small>(תהלים קלט, ג)</small>, שהוא מתרגום וַתִּרְבַּץ תַּחַת בִּלְעָם <small>(במדבר כב, כז)</small> <b>וּרְבַעַת</b>.
<h3>רבץ</h3>
כָּרַע <b>רָבַץ</b> כְּאַרְיֵה <small>(בראשית מט, ט)</small>,<b> וְרָבְצוּ</b> שָׁם צִיִּים <small>(ישעיה יג, כא)</small>, <b>וְרָבַצְתָּ</b> וְאֵין מַחֲרִיד <small>(איוב יא, יט)</small>, <b>וְרָבְצָה</b> בּוֹ כָּל הָאָלָה <small>(דברים כט, יט)</small>, <b>רֹבֵץ</b> בֵּין הַמִּשְׁפְּתָיִם <small>(בראשית מט, יד)</small>, וְהָאֵם<b> רֹבֶצֶת</b> <small>(דברים כב, ו)</small> וְנָמֵר עִם גְּדִי<b> יִרְבָּץ</b> <small>(ישעיה יא, ו)</small>, <b>וַתִּרְבַּץ</b> תַּחַת בִּלְעָם <small>(במדבר כב, כז)</small>. <b>והכבד</b> [הִפְעִיל] בִּנְאוֹת דֶּשֶׁא <b>יַרְבִּיצֵנִי</b> <small>(תהלים כג, ב)</small>, וְרֹעִים לֹא <b>יַרְבִּצוּ</b> שָׁם <small>(ישעיה יג, כ)</small>, אֵיכָה <b>תַּרְבִּיץ</b> בַּצָּהֳרָיִם <small>(שיר השירים א, ז)</small>. <b>מַרְבִּיץ</b> בַּפּוּךְ אֲבָנַיִךְ <small>(ישעיה נד, יא)</small>, כלומר שירביץ באבני פוך אבני הבנין רוצה לומר שיסודה יהיה באבני פוך וזהו שאמר <small>(שם)</small> וִיסַדְתִּיךְ בַּסַּפִּירִים. <b>והשם</b> וְעֵמֶק עָכוֹר<b> לְרֵבֶץ</b> בָּקָר סה, י)</small>, בחמש נקודות, אַל תְּשַׁדֵּד<b> רִבְצוֹ</b> <small>(משלי כד, טו)</small>. ומשקל אחר <b>מַרְבֵּץ</b> לַחַיָּה <small>(צפניה ב, טו)</small>, ובסמוך וְאֶת בְּנֵי עַמּוֹן <b>לְמִרְבַּץ</b> צֹאן <small>(יחזקאל כה, ה)</small>.
<h3>רבק</h3>
וְלָאִשָּׁה עֵגֶל <b>מַרְבֵּק</b> <small>(שמואל ב' כח, כד)</small>, וַעֲגָלִים מִתּוֹךְ <b>מַרְבֵּק</b> <small>(עמוס ו, ד)</small>, מקום שמכניסין העגלים שם לפטמם. ודומה לו בדברי רבותינו ז"ל <small>(בבא מציעא ל ע"א)</small> הכניסה לרבקה ודשה.
<h3>רגב</h3>
מָתְקוּ לוֹ <b>רִגְבֵי</b> נָחַל <small>(איוב כא, לג)</small>, <b>וּרְגָבִים</b> יְדֻבָּקוּ <small>(איוב לח, לח)</small>, פירש בהם רבי יונה המקומות אשר בעמקים הסמוכים לנחל ועומדים בהם המים. ואחרים פירשו מגרפות העפר <b>מוט"ש</b> בלע"ז. או חלקי הנחל <b>קורלי"ש</b> בלע"ז.
<h3>רגז</h3>
<b>וְרָגַז</b> וְשָׂחַק וְאֵין נָחַת <small>(משלי כט, ט)</small>, <b>וְרָגְזוּ</b> וְחָלוּ <small>(דברים ב, כה)</small>, <b>וַתִּרְגַּז</b> בִּטְנִי <small>(חבקוק ג, טז)</small>, וְתַחְתַּי <b>אֶרְגָּז</b> <small>(שם)</small>, מוֹסְדוֹת הַשָּׁמַיִם <b>יִרְגָּזוּ</b> <small>(שמואל ב' כב, ח)</small>, אַל <b>תִּרְגְּזוּ</b> בַּדָּרֶךְ <small>(בראשית מה, כד)</small>. ואשר הוא פעל <b>יוצא</b> <b>וַתִּרְגְּזִי</b> לִי בְּכָל אֵלֶּה <small>(יחזקאל טז, מג)</small>.<b> והשם</b> חָדְלוּ <b>רֹגֶז</b> <small>(איוב ג, יז)</small>, מֵעָצְבְּךָ <b>וּמְרָגְזֶךָ</b> <small>(ישעיה יד, ג)</small>. ו<b>מ"ם</b> השמוש בחרק. וכבר כתבנו והדומים לו בחלק הדקדוק. וב<b>ה"א</b> הנקבה וּמֵימֶיךָ <b>בְּרָגְזָה</b> וּבִדְאָגָה תִּשְׁתֶּה <small>(יחזקאל יב, יח)</small>. <b>וההתפעל</b> יַעַן <b>הִתְרַגֶּזְךָ</b> אֵלַי <small>(ישעיה לז, כט)</small>. <b>והפעל הכבד</b> [הִפְעִיל]<b> וְהִרְגִּיז</b> לְיֹשְׁבֵי בָבֶל <small>(ירמיה נ, לד)</small>, <b>הַמַּרְגִּיז</b> אֶרֶץ מִמְּקוֹמָהּ <small>(איוב ט, ו)</small>, לָמָּה <b>הִרְגַּזְתַּנִי</b> לְהַעֲלוֹת אֹתִי <small>(שמואל א' כח, טו)</small> ענין הרעדה והתנועה מן הפחד או מן הכעס. וכתב החכם רבי יונה על וְאֵת <b>הִתְרַגֶּזְךָ</b> אֵלָי <small>(ישעיה לז, כח)</small>, ואפשר שיהיה נופל זה הלשון על קול הרעם והרעש ויהיה החפץ בהתרגזך העתרתך עלי בדברים והגברתך לשונך עלי. וממה שמחזיק זה אמרו וְשַׁאֲנַנְךָ עָלָה בְאָזְנָי <small>(שם)</small> רוצה לומר רבוי דבריך. ודומה לענין הזה אמרו <b>וַתִּרְגְּזִי לִי בְּכָל אֵלֶּה</b>, כלומר הרבית בכל המעשים האלה. תָּשִׂימוּ <b>בָאַרְגַּז</b> מִצִּדּוֹ <small>(שמואל א' ו, ח)</small>, כתבנו אותו בשער ה<b>אל"ף</b> בן ארבע אותיות.
<h3>רגל</h3>
לֹא <b>רָגַל</b> עַל לְשֹׁנוֹ <small>(תהלים טו, ג)</small>. <b>והכבד</b> [פִּעֵל] <b>וַיְרַגֵּל</b> בְּעַבְדְּךָ <small>(שמואל ב' יט, כח)</small>, ענין המלשינות והרכילות. ואפשר שיהיה מלשון רֶגֶל לפי שהמלשין והרכיל הולך תמיד ומספר דברים מזה לזה. וקרוב לענין הזה <b>וַיְרַגְּלוּ</b> אֹתָהּ <small>(דברים א, כד)</small>, עֲלוּ <b>וְרַגְּלוּ</b> אֶת הָאָרֶץ <small>(יהושע ז, ב)</small>, כענין <b>וַיָּתֻרוּ</b> אֶת הָאָרֶץ <small>(במדבר יג, כא)</small>. <b>רֶגֶל</b> תַּחַת <b>רָגֶל</b> <small>(שמות כא,,כד)</small>, בשש נקודות והוא בלשון נקבה. <b>רַגְלִי</b> עָמְדָה בְמִישׁוֹר <small>(תהלים כו, יב)</small>, <b>רֶגֶל</b> יְשָׁרָה <small>(יחזקאל א, ז)</small>. והשנים <b>וְרַגְלַיִם</b> לַפִּסֵּחַ אָנִי <small>(איוב כט, טו)</small>, אֲשֶׁר לוֹ אַרְבַּע<b> רַגְלָיִם</b> <small>(ויקרא יא, כג)</small>. וּזְרֹעֹתָיו <b>וּמַרְגְּלֹתָיו</b> <small>(דניאל י, ו)</small>, רגליו. וַתִּשְׁכַּב <b>מַרְגְּלֹתָו</b> [מַרְגְּלוֹתָיו] <small>(רות ג, יד)</small>, אצל רגליו. שֵׁשׁ מֵאוֹת אֶלֶף<b> רַגְלִי</b> <small>(במדבר יא, כא)</small>, כלומר שהיו הולכים ברגליהם. וכן כִּי אֶת <b>רַגְלִים</b> רַצְתָּה <small>(ירמיה יב, ה)</small>. בָּעֵמֶק שֻׁלַּח <b>בְּרַגְלָיו</b> <small>(שופטים ה, טו)</small>, שלא שאל בהמה לרכוב עליה מרוב מרוצתו וחפצו במלחמה. וכן וַיֵּצֵא הַמֶּלֶךְ וְכָל הָעָם <b>בְּרַגְלָיו</b> <small>(שמואל ב' טו, יז)</small>. מרוב הפחד והדאגה. וְכָל הָעָם אֲשֶׁר <b>בְּרַגְלֶיךָ</b> <small>(שמות יא, ח)</small>, כלומר ההולכים עמך לרגלך. וכן <b>לְרֶגֶל</b> הַמְּלָאכָה אֲשֶׁר לְפָנַי <b>וּלְרֶגֶל</b> הַיְלָדִים <small>(בראשית לג, יד)</small>, כלומר לאטם שלא היו רגליהם במרוצה ובמהירות התנהל לרגלם. וַיְבָרֶךְ י"י אֹתְךָ <b>לְרַגְלִי</b> <small>(בראשית ל, ל)</small>, פירוש כעני שאומרים רגל טובה לפלוני, וְלֹא עָשָׂה <b>רַגְלָיו</b> <small>(שמואל ב' יט, כה)</small>, כינוי לשער הערוה כמו שאמר וְשַׂעַר<b> הָרַגְלָיִם</b> <small>(ישעיה ז, כ)</small>. וכן לְהָסֵךְ אֶת <b>רַגְלָיו</b> <small>(שמואל א' כד, ג)</small>, כינוי להשתין מים. ויונתן תרגם <b>וְלֹא עָשָׂה רַגְלָיו</b> כמשמעו שתרגם <b>וְלָא שְׁטַף רַגְלוֹהִי</b>. שָׁלֹשׁ <b>רְגָלִים</b> תָּחֹג לִי בַּשָּׁנָה <small>(שמות כג, כד)</small>, כִּי הִכִּיתָנִי זֶה שָׁלשׁ <b>רְגָלִים</b> <small>(במדבר כב, כה)</small>, פירוש פעמים ושניהם לשון אחד. וְאָנֹכִי <b>תִרְגַּלְתִּי</b> לְאֶפְרַיִם <small>(הושע יא, ג)</small>, פירשו בו כמו הרגלתי בחלוף <b>תי"ו</b> ב<b>ה"א</b>. ענין הרגילות ידוע בדברי רבותינו ז"ל <small>(יבמות פה ע"ב)</small> שהוא כענין המנהג. וכבר ביארנו דקדוק המלה הזאת בחלק הדקדוק בבנין הפעיל. עֵין <b>רֹגֵל</b> <small>(מלכים א' א, ט)</small>, תרגם יונתן <b>עֵין קַצְרָא</b>. ותרגום שְׂדֵה כוֹבֵס <small>(ישעיה ז, ג)</small> <b>חֲקַל מַשְׁטַח קְצִירַיָא</b>. וענין <b>רֹגֵל</b> מענין <b>רֶגֶל</b> כי מכבסי הבגדים ישפשפו אותם ברגליהם.
<h3>רגם</h3>
<b>וְרָגְמוּ</b> אֹתוֹ כָּל הָעֵדָה <small>(ויקרא כד, יד)</small>, <b>וַיִּרְגְּמוּ</b> אֹתוֹ אָבֶן <small>(ויקרא כד, כג)</small>, <b>וְרָגְמוּ</b> עֲלֵיהֶן אֶבֶן <small>(יחזקאל כג, מז)</small>, <b>רָגוֹם יִרְגְּמוּ</b> בוֹ <small>(ויקרא כד, טז)</small>, <b>יִרְגְּמֻהוּ</b> בָאָבֶן <small>(ויקרא כ, ב)</small>. כִּצְרוֹר אֶבֶן <b>בְּמַרְגֵּמָה</b> <small>(משלי כו, ח)</small>, קבוצת אבנים ביחד <b>קלפיי"ר</b> בלע"ז, ופירוש אבן, אבן טובה. ואדוני אבי ז"ל כתב <b>בְּמַרְגֵּמָה</b> כמו <b>אַרְגָּמָן</b>, ופירוש <b>כִּצְרוֹר</b> אבן מאבני החוצות בבגד ארגמן כן הנותן לכסיל כבוד. <b>וְרֶגֶם</b> מֶלֶךְ וַאֲנָשָׁיו <small>(זכריה ז,ב)</small>, בשש נקודות. שָׂרֵי יְהוּדָה <b>רִגְמָתָם</b> <small>(תהלים סח, כח)</small>, פירוש קהלם. ויש מפרשים שרים. ויונתן לא תרגם ורגם מלך. אולי שני אנשים היו שמם כך ש?אצר ורגם מלך. והוא הנכון.
<h3>רגן</h3>
<b>וְרוֹגְנִים</b> יִלְמְדוּ לֶקַח <small>(ישעיה כט, כד)</small>. <b>והנפעל</b> והוא מי שהותמדה מלאכת ההתול בו לפיכך שב פעול ואם הוא פועל, דִּבְרֵי <b>נִרְגָּן</b> כְּמִתְלַהֲמִים <small>(משלי יח, ח)</small>, <b>וַתֵּרָגְנוּ</b> בְאָהֳלֵיכֶם <small>(דברים א, כז)</small>, הם האנשים שדעתם ומחשבתם להרע ועסקם בענין התלונה והסכסוך ומראים בפיהם מה שאין בלבם וזהו שאמר באהליכם.
<h3>רגע</h3>
בְּכֹחוֹ<b> רָגַע</b> הַיָּם <small>(איוב כו, יב)</small>, <b>רֹגַע</b> הַיָּם וַיֶּהֱמוּ גַּלָּיו <small>(ישעיה נא, טו)</small>, עוֹרִי <b>רָגַע</b> וַיִּמָּאֵס <small>(איוב ז, ה)</small>, ענין הבקיעה והמחץ. ומזה וְעַל <b>רִגְעֵי</b> אֶרֶץ <small>(תהלים לה, כ)</small>, רצה לומר בקעי ארץ מקומות שנסתרים שם. ויש לפרש מזה וְעַד <b>אַרְגִּיעָה</b> לְשׁוֹן שָׁקֶר <small>(משלי יב, יט)</small>, כלומר אבקיענה ואכריתנה. ופירוש <b>וְעַד</b> כמו <b>לָעַד</b> שזכר. וכן יש לפרש מזה כִּי <b>אַרְגִּיעָה</b> אֲרִיצֶנּוּ מֵעָלֶיהָ <small>(ירמיה מט, יט)</small>, כלומר אכריתם ואגלם מארצם. וענין אחר שָׁם <b>הִרְגִּיעָה</b> לִּילִית <small>(ישעיה לד, יד)</small>, הָלוֹךְ <b>לְהַרְגִּיעוֹ</b> יִשְׂרָאֵל <small>(ירמיה לא, א)</small>, וּבַגּוֹיִם הָהֵם לֹא <b>תַרְגִּיעַ</b> <small>(דברים כח, סה)</small>. <b>והפעל היוצא</b> וְעַד <b>אַרְגִּיעָה</b> לְשׁוֹן שָׁקֶר <small>(משלי יב, יט)</small>, כלומר אשקיטנה שלא תרבה לדבר. וּמִשְׁפָּטִי לְאוֹר עַמִּים <b>אַרְגִּיעַ</b> <small>(ישעיה נא, ד)</small>, כלומר לעיני העמים ארגיע לכם ומשפטי להם. לְמַעַן <b>הִרְגִּיעַ</b> אֶת הָאָרֶץ וְהִרְגִּיז לְיֹשְׁבֵי בָבֶל <small>(ירמיה נ, לד)</small>, והוא מקור בחירק ה<b>ה"א</b>. ואפשר שיהיה הרגיע עבר במקום עתיד כאילו אמר למען יַרְגִּיעַ את הארץ וירגיז ליושבי בבל.<b> והשם</b> וּמִצְאוּ <b>מַרְגּוֹעַ</b> לְנַפְשְׁכֶם <small>(ירמיה ו, טז)</small>. ומשקל אחר וְזֹאת <b>הַמַּרְגֵּעָה</b> <small>(ישעיה כח, יב)</small>. ומשקל אחר לדעת קצת המפרשים <b>וּבְרֶגַע</b> שְׁאוֹל יֵחַתּוּ <small>(איוב כא, יג)</small>, בסגול. <b>והנפעל</b> <b>הֵרָגְעִי</b> וָדֹמִּי <small>(ירמיה מז, ו)</small>, ענינם המנוחה וההשקט. ורבי יונה פירש מזה <b>וְעַל רִגְעֵי אֶרֶץ</b>, כלומר ענוי ארץ והרפים שבה. וכן פירש עוד מזה <b>עוֹרִי רָגַע</b>, כלומר נרפה ונחלש. <b>רֶגַע</b> אֲדַבֵּר <small>(ירמיה יח, ז)</small>, בסגול. והקבוץ וְחָרְדוּ <b>לִרְגָעִים</b> <small>(יחזקאל כו, טז)</small>, הוא הזמן המועט. ורבי יונה פירש מזה <b>וּמִשְׁפָּטִי לְאוֹר עַמִּים אַרְגִּיעַ</b>, כלומר משפטי אראה בכל רגע מהזמן להאיר בו לעמים. וכן פירש מזה <b>כִּי אַרְגִּיעָה אֲרִיצֶנּוּ מֵעָלֶיהָ</b>, כלומר כשיהיה מעט מן הזמן אגרשם ממנה. וכן תרגם יונתן <b>אֲרֵי בִּזְמַן אַיְתִינוּן עֲלָהּ</b>. וכתב רבי יונה כי <b>אל"ף</b> <b>אַרְגִּיעַ</b>, וארגיע נוספות כ<b>אל"ף</b> <b>אַכְזִיב</b>, ו<b>אַכְזִיבָה</b> כמו וְהָיָה <b>בִכְזִיב</b> <small>(בראשית לח, ה)</small>.
<h3>רגשׁ</h3>
לָמָּה <b>רָגְשׁוּ</b> גוֹיִם <small>(תהלים ב, א)</small>. <b>והשם</b> <b>מֵרִגְשַׁת</b> פֹּעֲלֵי אָוֶן <small>(תהלים סד, ג)</small>. ומשקל אחר נְהַלֵּךְ <b>בְּרָגֶשׁ</b> <small>(תהלים נה, טו)</small>, ענין הקיבוץ וההמון. ותרגום וְהִשְׁבַּתִּי אֶת הֲמוֹן מִצְרַיִם <small>(יחזקאל ל, י)</small> <b>וַאֲבַטֵיל יַת אִתְרְגוּשַׁת מִצְרַיִם</b>.
<h3>רדד</h3>
<b>הָרוֹדֵד</b> עַמִּי תַחְתָּי <small>(תהלים קמד, ב)</small>. <b>והפעל הכבד</b> [הִפְעִיל] <b>וַיָּרֶד</b> עַל הַכְּרוּבִים וְעַל הַתִּמֹרוֹת אֶת הַזָּהָב <small>(מלכים א' ו, לב)</small>. <b>והשם</b> מַעֲשֵׂה <b>מוֹרָד</b> <small>(מלכים א' ז, כט)</small>, ענין פרישה ורקיעה. ותרגום וַיְרַקְּעוּ אֶת פַּחֵי הַזָּהָב <small>(שמות לט, ג)</small> <b>וְרַדִּידוּ יָת טַסֵּי דַהֲבָא</b>. ומן השרש הזה והענין הזה <b>לְרַד</b> לְפָנָיו גּוֹיִם <small>(ישעיה מה, א)</small>, והוא מקור מן הקל בפלס <b>כְּשַׁךְ</b> יְקוּשִׁים <small>(ירמיה ה, כו)</small> מן וַחֲמַת הַמֶּלֶךְ <b>שָׁכָכָה</b> <small>(אסתר ז, י)</small>, נָשְׂאוּ אֶת <b>רְדִידִי</b> מֵעָלַי <small>(שיר השירים ה, ז)</small>, והרדידים הם כדמות צעיפים או מעטפות הנקראים בערבי <b>א"ל ארד"א</b>. ויש מפרשים קלעי משי שעושין הנשים לקשור ראש [<b>וויל"י ד"י סיד"ה</b> בלע"ז].
<h3>רדה</h3>
<b>וְרָדוּ</b> בָכֶם שֹׂנְאֵיכֶם <small>(ויקרא כו, כז)</small>, לֹא <b>תִרְדֶּה</b> בוֹ בְּפָרֶךְ <small>(ויקרא כה, מג)</small>, <b>רְדֵה</b> בְּקֶרֶב אֹיְבֶיךָ <small>(תהלים קי, ב)</small>, <b>וְיֵרְדְּ</b> מִיַּעֲקֹב <small>(במדבר כד, יט)</small>, <b>וְיֵרְדְּ</b> מִיָּם עַד יָם <small>(תהלים עב, ח)</small>, וּבְחָזְקָה <b>רְדִיתֶם</b> אֹתָם וּבְפָרֶךְ <small>(יחזקאל לד, ד)</small>, לֹא <b>יִרְדֶּנּוּ</b> בְּפֶרֶךְ <small>(ויקרא כה, נג)</small>. שָׁלַח אֵשׁ בְּעַצְמֹתַי <b>וַיִּרְדֶּנָּה</b> <small>(איכה א, יג)</small>, פירוש וירדה בה בעצם. וכן שָׁם בִּנְיָמִן צָעִיר<b> רֹדֵם</b> <small>(תהלים סח, כח)</small>, פירוש רודה בם. והוצרכנו לתיקון זה בעבור כי רוב הענין קשור עם <b>בי"ת</b> וטוב הוא לתקן המעט אחר הרוב. וכן תרגם המתרגם <b>לֹא יִרְדֶּנּוּ בְּפֶרֶךְ</b> <b>לא ישׁלוט ביה <small>(לָא יְשַׁעְבֵּיד בֵּיהּ)</small></b> . וכן לשון ממשלה שהוא בענין הזה קשור עם <b>בי"ת</b> ברוב מלבד אחדים נקשרו בלא <b>בי"ת</b> משֵׁל בִּגְבוּרָתוֹ עוֹלָם <small>(תהלים סו, ז)</small>, משֵׁל עַמִּים <small>(תהלים קה, כ)</small>. וכן מזה השרש <b>רְדִיתֶם אֹתָם, לֹא יִרְדֶּנּוּ בְּפֶרֶךְ, וַיִּרְדֶּנָּה, רֹדֵם</b>, וטוב הוא ללכת אחרי הרוב בשימוש הלשון. <b>והפעל הכבד</b> [הִפְעִיל] וּמְלָכִים <b>יַרְדְּ</b> <small>(ישעיה מא, ב)</small>. <b>וכבד אחר</b> [פִּעֵל] אָז <b>יְרַד</b> שָׂרִיד <small>(שופטים ה, יג)</small>,<b> יְרַד</b> לִי בַּגִּבּוֹרִים <small>(שם)</small>, ענין הממשלה. וענין אחר <b>רָדָה</b> הַדְּבָשׁ יד, ט)</small>, <b>וַיִּרְדֵּהוּ</b> אֶל כַּפָּיו <small>(שם)</small>, וְהַכֹּהֲנִים <b>יִרְדּוּ</b> עַל יְדֵיהֶם <small>(ירמיה ה, לא)</small>, ענין לקיחה, פירוש, ירדו השחד על ידיהם כרודה הדבש שהוא טוב וערב. וכן בדברי רבותינו ז"ל בלקיחת פת מן התנור <small>(חלה פרק שני משנה ד. דף עד ע"ב)</small> אף הרודה ונותן לסל. ויש מפרשים <b>יִרְדּוּ</b> מהענין הראשון כלומר הכהנים רודים בעם על ידי הנביאים ובמצותם.
<h3>רדם</h3>
<b>נִרְדַּמְתִּי</b> עַל פָּנַי אָרְצָה <small>(דניאל ח, יח)</small>, וְהוּא <b>נִרְדַּם</b> וַיָּעַף <small>(שופטים ד, כא)</small>, פתח ועבר. <b>נִרְדָּם</b> וְרֶכֶב וָסוּס <small>(תהלים עו, ז)</small>, קמץ ו<b>בינוני</b>. וַיִּשְׁכַּב <b>וַיֵּרָדַם</b> <small>(יונה א, ה)</small>. <b>והשם</b> וַיַּפֵּל י"י אֱלֹהִים <b>תַּרְדֵּמָה</b> <small>(בראשית ב, כא)</small>, היא השינה החזקה.
<h3>רדף</h3>
<b>רָדַף</b> אַחֲרֵי הָרֶכֶב <small>(שופטים ד, טז)</small>, וְלֹא <b>רָדְפוּ</b> אַחֲרֵי בְּנֵי יַעֲקֹב <small>(בראשית לה, ה)</small> <b>רִדְפוּ</b> אַחֲרַי כִּי נָתַן י"י אֶת אֹיְבֵיכֶם אֶת מוֹאָב בְּיֶדְכֶם <small>(שופטים ג, כה)</small>, בַּקֵּשׁ שָׁלוֹם <b>וְרָדְפֵהוּ</b> <small>(תהלים לד, טו)</small>, תַּחַת רָדְופִי [<b>רָדְפִי</b>] טוֹב <small>(תהלים לח, כא)</small>, נמשך הקמץ בטעם. צֶדֶק צֶדֶק <b>תִּרְדֹּף</b> <small>(דברים טז, כ)</small> שֵׁכָר <b>יִרְדֹּפוּ</b> <small>(ישעיה ה, יא)</small>, וַיָּקָם אָדָם <b>לִרְדָפְךָ</b> <small>(שמואל א' כה, כט)</small>, אִם לֹא דָם שָׂנֵאתָ וְדָם <b>יִרְדֲּפֶךָ</b> <small>(יחזקאל לה, ו)</small>, בקמץ חטף בקריאת בן אשר, ובקריאת בן נפתלי <b>יִרְדֲּפֶךָ</b> בשוא ופתח. <b>והנפעל</b> עַל צַוָּארֵנוּ <b>נִרְדָּפְנוּ</b> <small>(איכה ה, ה)</small>. <b>וההתפעל</b> לדעת המדקדקים <b>יִרַדֹּף</b> אוֹיֵב נַפְשִׁי <small>(תהלים ז, ו)</small>, וכבר זכרנו דעתנו בו בחלק הדקדוק בבנין התפעל. <b>והכבד</b> [פִּעֵל] <b>וְרִדְּפָה</b> אֶת מְאַהֲבֶיהָ <small>(הושע ב, ט)</small>, <b>וּמְרַדֵּף</b> צְדָקָה יֶאֱהָב <small>(משלי טו, ט)</small>, וְאֹיְבָיו <b>יְרַדֶּף</b> חֹשֶׁךְ <small>(נחום א, ח)</small>, והוא פועל <b>יוצא</b> לשלישי שהאל מרדף והחושך רודף והאויבים רדופים. <b>ושלא נזכר פעלו</b> <b>ממנו</b> [פֻּעַל] <b>וְרֻדַּף</b> כְּמֹץ הָרִים <small>(ישעיה יז, יג)</small>. <b>וכבד אחר</b> [הִפְעִיל] כִּתְּרוּ אֶת בִּנְיָמִן <b>הִרְדִיפֻהוּ</b> <small>(שופטים כ, מג)</small>, <b>מֻרְדָּף</b> בְּלִי חָשָׂךְ <small>(ישעיה יד, ו)</small>.
<h3>רהה</h3>
אַל תִּפְחֲדוּ וְאַל <b>תִּרְהוּ</b> <small>(ישעיה מד, ח)</small>, ענינו לפי מקומו אל תפחדו.
<h3>רהב</h3>
<b>יִרְהֲבוּ</b> הַנַּעַר בַּזָּקֵן <small>(ישעיה ג, ה)</small>, פירוש יתחזקו ויתגאו. וה<b>מקור וְרָהְבָּם</b> עָמָל וָאָוֶן <small>(תהלים צ, י)</small>, בפלס <b>בְּשָׁמְרָם</b> עֵקֶב רָב <small>(תהלים יט, יב)</small>, או הוא שם. וה<b>יוצא</b> לֵךְ הִתְרַפֵּס <b>וּרְהַב</b> רֵעֶיךָ <small>(משלי ו, ג)</small>, כלומר הכנע לפניו וחזקהו בדברי רצוי. ואף על פי שמלת רעיך כתוב ב<b>יו"ד</b> והמסורת עליו לית מלא, תהיה ה<b>יו"ד</b> נוספת או יהיה מנחי ה<b>למ"ד</b>, וה<b>יו"ד</b> הפעל. ויש לפרשו לשון רבים ויהיה חסר <b>בי"ת</b> ברעיך כלומר שתרבה עליו רעים. <b>והשם</b> <b>רַהַב</b> הֵם שָׁבֶת <small>(ישעיה ל, ד)</small>, כלומר החוזק שלהם ישבת ויבטל. ואומר זה בעבור מצרים כי הוא החוזק שלהם. וכבר פירשתי בו פירוש אחר בשרש<b> יָשַׁב</b>. אַזְכִּיר <b>רַהַב</b> וּבָבֶל <small>(תהלים פז, ד)</small>, הוא מצרים. ולפי שהיו מצרים בעלי חוזק וגאוה קראם כן. הַמַּחְצֶבֶת <b>רַהַב</b> <small>(ישעיה נא, ט)</small>, וּבִתְובנָתוֹ [וּבִתְבוּנָתוֹ] מָחַץ <b>רָהַב</b> <small>(איוב כו, יב)</small>, כלם ענין חוזק ואומץ. <b>וְרָהְבָּם</b> עָמָל וָאָוֶן <small>(תהלים צ, י)</small>, פירוש התוקף שלהם הבל הוא כי במהרה גז <small>(שם)</small>. וְלֹא פָנָה אֶל <b>רְהָבִים</b> מ, ה)</small> אל בעלי החוזק והגאוה. ותמה אני ממה שמצאתי בספר הנקוד לרבי יהודה חיוג שכתב וּפָחַד<b> וְרָחַב</b> לְבָבֵךְ <small>(ישעיה ס, ה)</small>, ב<b>ה"א</b> ואמר כי ה<b>רי"ש</b> קמוצה וה<b>ה"א</b> פתוחה להפריש בינו ובין <b>רַהַב</b> ובבל שהוא פתוח כולו. ואנחנו קבלנו קריאתו <b>וְרָחַב</b> ב<b>חי"ת</b> וכן כתבו רבי יונה ב<b>חי"ת</b>. <b>והפעל הכבד</b> [הִפְעִיל] <b>תַּרְהִבֵנִי</b> בְנַפְשִׁי עֹז <small>(תהלים קלח, ג)</small>, פירוש החזקני שתתן עוז בנפשי להתחזק על עבודתך. שֶׁהֵם <b>הִרְהִיבֻנִי</b> <small>(שיר השירים ו, ה)</small>, חזקו חשקי ואמצוני עליו.
<h3>רהט</h3>
רָחִיטֵנוּ [<b>רָהִיטֵנוּ</b>] בְּרוֹתִים <small>(שיר השירים א, יז)</small>, ותרגום וַיָּרָץ <small>(בראשית יח, ב)</small> <b>וּרְהַט</b>, והם בנינים שהולכים בהם בבתים הגבוהים מבית לבית <b>קורדו"ש</b> בלע"ז, וכן מֶלֶךְ אָסוּר <b>בָּרְהָטִים</b> <small>(בראשית ז, ו)</small>, כלומר המלך ירצה להיות אסור באותן הרהטים שיהיה על ביתה תמיד מרוב חשקו בה, ורבי יונה פירש רהיטנו כרותים מרזבים, ואסור ברהטים משל עד תלתלי שערה. דמה התלתלים לרהטים ואמר כי המלך אסור באהבת אותם התלתלים. ומדברי רבותינו ז"ל נראה פירוש רהיטנו הקורות הרקות, שאמרו <small>(תענית יא ע"א. חגיגה טו ע"א)</small> אבני ביתו של אדם ורהיטי ביתו של אדם הם מעידים בו שנאמר אבן מקיר הזעק וכפים מעץ יעננה, ובמדרש <small>(רבה שיר השירים דף יג ע"ב על זה הפסוק)</small> קורות בתינו ארזים רהיטנו ברותים מכאן למדה תורה דרך ארץ שיהיה אדם מקרה ביתו בארזים ומרהט בברותים. <b>בָּרְהָטִים</b> בְּשִׁקֲתוֹת הַמָּיִם <small>(בראשית ל, לח)</small>, במקום מרוצת המים בבריכות העשויות בארץ להשקות שם הבהמות.
<h3>רוב</h3>
<b>רַבְתָּ</b> י"י רִיבֵי נַפְשִׁי <small>(איכה ג, נח)</small>, הוֹי <b>רָב</b> אֶת יֹצְרוֹ <small>(ישעיה מה, ט)</small> <b>הֲרוֹב רָב</b> <small>(שופטים יא, כה)</small>, וְרֹיב [<b>וְרוֹב</b>] עֲצָמָיו אֵתָן <small>(איוב לג, יט)</small>, הוא מקור או פעל עבר לגזרת פעול. ופירוש יריב הקדוש ברוך הוא עצמיו במכאוב איתן. ובמכאוב שזכר עומד במקום שנים. או פירושו יריב עצמיו שהם חזקים ואיתנים. <b>והפעל הכבד</b> [הִפְעִיל] מַדּוּעַ אֵלָיו <b>רִיבוֹתָ</b> <small>(איוב לג, יג)</small>, משפטו <b>הֲרִיבוֹתָ</b>. נִצָּב <b>לָרִיב</b> י"י <small>(ישעיה ג, יג)</small>, משפטו <b>לְהָרִיב</b> כי הוא מקור וכן <b>לָדִין</b> <small>(שם)</small>. אִם אֱלֹהִים הוּא <b>יָרֶב</b> לוֹ <small>(שופטים ו, לא)</small>, <b>וַיָּרִיבוּ</b> רֹעֵי גְרָר <small>(בראשית כו, כ)</small>, <b>רִיבָה</b> י"י אֶת <b>יְרִיבַי</b> <small>(תהלים לה, א)</small>,<b> רִיבוּ</b> בְאִמְּכֶם <small>(הושע ב, ד)</small>, <b>יָרֶב</b> בּוֹ הַבַּעַל <small>(שופטים ו, לב)</small>, וְאֶת <b>יְרִיבֵךְ</b> אָנֹכִי <b>אָרִיב</b> <small>(ישעיה מט, כה)</small>. וה<b>יו"ד</b> בריבי, וביריבך אמרו כי נהפך <b>עי"ן</b> הפעל ב<b>פ"א</b>. ונכון הוא לרבות שה<b>יו"ד</b>ין נוספות כ<b>יו"ד</b> <b>יְקוּם</b>. <b>והשם</b> מַסָּה <b>וּמְרִיבָה</b> <small>(שמות יז, ז)</small>. ומשקל אחר כִּי <b>רִיב</b> לַי"י עִם עַמּוֹ <small>(מיכה ו, ב)</small>, אַל תֵּצֵא <b>לָרִב</b> מַהֵר <small>(משלי כה, ח)</small>, ענין מריבה ידוע.
<h3>רוד</h3>
עֹד<b> רָד</b> עִם אֵל <small>(הושע יב, א)</small>, מַדּוּעַ אָמְרוּ עַמִּי <b>רַדְנוּ</b> <small>(ירמיה ב, לא)</small>, ענינם ענין ממשלה. ואמר רד עם אל כענין כִּי שָׂרִיתָ עִם אֱלֹהִים <small>(בראשית לב, כט)</small>. ופירוש אמרו עמי רדנו כלומר יש לנו ממשלה ושרים ומלכים לא נבוא עוד אליך. <b>והפעל הכבד</b> [הִפְעִיל] וְהָיָה כַּאֲשֶׁר <b>תָּרִיד</b> <small>(בראשית כז, מ)</small>, כלומר כאשר תמשול, כלומר כשיבוא עת הממשלה לך שישראל יעברו על התורה ויפרקו מעליהם עול המצות <b>וּפָרַקְתָּ עֻלּוֹ מֵעַל צַוָּארֶךָ</b> <small>(שם)</small>. ויש מפרשים כאשר תריד כענין <b>אָרִיד</b> בְּשִׂיחִי וְאָהִימָה <small>(תהלים נה, ג)</small>, והוא ענין תנודה על החולה אי על הצרה <b>פלניי"ר</b> בלע"ז. ויש מפרשים מזה הענין יְמֵי עָנְיָהּ <b>וּמְרוּדֶיהָ</b> <small>(איכה א, ז)</small>, זְכָר עָנְיִי <b>וּמְרוּדִי</b> <small>(איכה ג, יט)</small>. ויש לפרש ומרודיה, ומרודי ענין טילטול. וכן וַעֲנִיִּים <b>מְרוּדִים</b> תָּבִיא בָיִת <small>(ישעיה נח, ז)</small>. וכן תרגם יונתן <b>וַחֲשִׁיבִין מְטַלְטְלִין</b>. וכן תרגם <b>מַדּוּעַ אָמְרוּ עַמִּי רַדְנוּ, מַה דֵין אֲמָרוּ עַמִי אִטַלְטֵילְנָא</b>. וכבר כתבנו מרודים, מרודיה ומרודי בשרש <b>מָרַד</b>.
<h3>רוה</h3>
<b>יִרְוְיֻן</b> מִדֶּשֶׁן בֵּיתֶךָ <small>(תהלים לו, ט)</small>, <b>וְרָוְתָה</b> מִדָּמָם <small>(ירמיה מו, י)</small>. <b>והתאר</b> כְּגַן <b>רָוֶה</b> <small>(ישעיה נח, יא)</small>. סְפוֹת <b>הָרָוָה</b> <small>(דברים כט, יח)</small>, פירשתיו בשרש <b>סָפָה</b>. ובתשלום כּוֹסִי <b>רְוָיָה</b> <small>(תהלים כג, ה)</small>, וַתּוֹצִיאֵנוּ <b>לָרְוָיָה</b> <small>(תהלים סו, יב)</small>, פירושו לארץ רויה. <b>והפעל הכבד</b> [הִפְעִיל] כִּי אִם <b>הִרְוָה</b> אֶת הָאָרֶץ <small>(ישעיה נה, י)</small>, וְחֵלֶב זְבָחֶיךָ לֹא <b>הִרְוִיתָנִי</b> <small>(ישעיה מג, כד)</small>, <b>הִרְוַנִי</b> לַעֲנָה <small>(איכה ג, טו)</small>. <b>וּמַרְוֶה</b> גַּם הוּא יוֹרֶא <small>(משלי יא, כה)</small>, ופירושו ומרוה נפש העניים גם הוא יקרא יורה והוא המטר, כי כמו שהמטר מרוה הארץ ומשביעה כן הוא מרוה נפש העניים ומדשנה. <b>וכבד אחר</b> [פִּעֵל] <b>וְרִוֵּיתִי</b> נֶפֶשׁ הַכֹּהֲנִים דָּשֶׁן <small>(ירמיה לא, יג)</small>, הטעם ב<b>תי"ו</b>. תְּלָמֶיהָ <b>רַוֵּה</b> <small>(תהלים סה, יא)</small>. <b>אֲרַיָּוֶךְ</b> דִּמְעָתִי <small>(ישעיה טז, ט)</small>, <b>מלעיל</b> בשני פשטים, לפיכך ה<b>ו"ו</b> בפתח קטן וה<b>יו"ד</b> היא <b>עי"ן</b> הפעל וה<b>ו"ו</b> <b>למ"ד</b> הפעל והוא שלם והיה ראוי על המנהג ה<b>יו"ד</b> בשבא. ואשר הוא <b>עומד</b> מזה הכבד כִּי <b>רִוְּתָה</b> בַשָּׁמַיִם חַרְבִּי <small>(ישעיה לד, ה)</small>, <b>וְרִוְּתָה</b> אַרְצָם מִדָּם <small>(ישעיה לד, ז)</small>. ומזה השרש והענין אַף <b>בְּרִי</b> יַטְרִיחַ עָב <small>(איוב לז, יא)</small>, ופירושו <b>בִּרְוָיָה</b> יטריח העב להמטיר עד הארץ עד שתרוה.
<h3>רוח</h3>
<b>וְרָוַח</b> לְשָׁאוּל <small>(שמואל א' טז, כג)</small>, אֲדַבְּרָה <b>וְיִרְוַח</b> לִי <small>(איוב לב, כ)</small>. <b>והשם</b> <b>רֶוַח</b> וְהַצָּלָה <small>(אסתר ד, יד)</small>, <b>וְרֶוַח</b> תָּשִׂימוּ <small>(בראשית לב, יז)</small>, בסגול. ומשקל אחר כִּי הָיְתָה <b>הָרְוָחָה</b> <small>(שמות ח, יא)</small>, <b>לְרַוְחָתִי</b> לְשַׁוְעָתִי <small>(איכה ג, נו)</small>. ופירושו <b>אַל תַּעְלֵם אָזְנְךָ</b> לשועתי שאני משוע אליך בעבור רוחתי. <b>והפעל הכבד</b> [פִּעֵל] וַעֲלִיּוֹת <b>מְרֻוָּחִים</b> <small>(ירמיה כב, יד)</small>, ענין הרוח ידוע שהוא הפך הצוקה. ורבי יונה כתב מזה <b>לְרוּחַ</b> הַיּוֹם <small>(בראשית ג, ח)</small>, כלומר בעת רוח היום, ורוח היום הוא קרות אוירו. ואפשר לפרשו מענין רוח הנושבת כמשמעו, כלומר לעת פנות היום שנושב הרוח, ומתהלך שב אל הרוח או אל הקול. וכמוהו קוֹלָהּ כַּנָּחָשׁ יֵלֵךְ <small>(ירמיה מו, כב)</small>. וענין אחר <b>רוּחַ</b> י"י דִּבֶּר בִּי <small>(שמואל ב' כג, ב)</small>, כֹּל אֲשֶׁר הָיָה <b>בָרוּחַ</b> עִמּוֹ <small>(דברי הימים א' כח, יב)</small>, <b>וְרוּחֲךָ</b> הַטּוֹבָה נָתַתָּ לְהַשְׂכִּילָם <small>(נחמיה ט, כ)</small>. וַיֵּצֵא <b>הָרוּחַ</b> וַיַּעֲמֹד לִפְנֵי י"י <small>(מלכים א' כב, כא)</small>, הוא רוח הנבואה או מלאך. וכן וְסוּסֵיהֶם בָּשָׂר וְלֹא <b>רוּחַ</b> <small>(ישעיה לא, ג)</small>, ולא מלאך לפי שהוא רוחני. וכן אֲדֹנָי אלהים שְׁלָחַנִי <b>וְרוּחוֹ</b> <small>(ישעיה מח, טז)</small>, ומלאכו. <b>וְרוּחַ</b> לָבְשָׁה אֶת עֲמָשַׂי <small>(דברי הימים א' יב, יח)</small>, פירוש רוח הרצון והחפץ. וכן עֵקֶב הָיְתָה <b>רוּחַ</b> אַחֶרֶת עִמּוֹ <small>(במדבר יד, כד)</small>, עַד יֵעָרֶה עָלֵינוּ <b>רוּחַ</b> מִמָּרוֹם <small>(ישעיה לב, טו)</small>, רצון הבורא. וּשְׁאָר <b>רוּחַ</b> לוֹ <small>(מלאכי ב, טו)</small>, יתרון רצון ורוח טובה היה לו לאברהם אבינו. ועוד נפרש הפסוק בשרש <b>שָׁאַר</b>, אֶל אֲשֶׁר יִהְיֶה שָׁמָּה <b>הָרוּחַ</b> לָלֶכֶת יֵלֵכוּ <small>(יחזקאל א, יב)</small>, כלומר אל אשר יהיה חפצם ורצונם ללכת ילכו. ויש לפרש מזה אַבִּיעָה לָכֶם <b>רוּחִי</b> <small>(משלי א, כג)</small>. <b>וְרוּחַ</b> לֹא יָבוֹא בֵינֵיהֶם <small>(איוב מא, ח)</small>, אויר. <b>וְרוּחַ</b> גְּדוֹלָה וְחָזָק <small>(מלכים א' יט, יא)</small>, <b>רוּחַ</b> קָדִים <small>(שמות י, יג)</small>, הרוח הנושבת ומזה נגזר אֲשֶׁר זֹרֶה <b>בָרַחַת</b> <small>(ישעיה ל, כד)</small>, בשקל מְלֹא כַף נָחַת <small>(קהלת ד, ו)</small>, והוא הכלי שמזרים בו התבואה לפי שמניפין אותו אל הרוח <b>פל"א</b> בלע"ז. וכתב החכם רבי יעקב בן אלעזר מזה וְהוֹרַדְתִּי בָרִיחִים כֻּלָּם <small>(קהלת מג, יד)</small>, והם הספינות ונקראו כן לפי שהולכים ברוח. וכן תרגם יונתן <b>וְאַחֲתֵית בִּמְשׁוֹטִין כּוּלְהוֹן</b>. ויתכן לפרש מזה <b>וַעֲלִיּוֹת מְרֻוָּחִים</b> כלומר שיכנס בהם הרוח עשויין לימי הקיץ. וזהו שאמר וְקָרַע לוֹ חַלּוֹנָי <small>(ירמיה כב, יד)</small>. והבאתי אל עילם ארבע רוּחוֹת מארבע קצות השׁמים <small>(ירמיה מט, לו)</small>, פירוש <b>אַרְבַּע מַלְכֻיוֹת</b>. ודמה אותם לרוח כמו שהרוח החזקה משחתת ומכילה הארזים הגבוהים. ורצונו לומר באמת ארבע כי מכל צד ומכל פנה תבוא להם הרעה. ומהענין הזה נקראת הפאה רוח לפי שהם ארבע רוחות לארבע הפאות. לְכָל <b>רוּחַ</b> אֱזָרֶה <small>(יחזקאל ה, יב)</small>, מָדַד <b>רוּחַ</b> הַצָּפוֹן <small>(יחזקאל מב, יז)</small>, אֵת<b> רוּחַ</b> הַדָּרוֹם מָדָד <small>(יחזקאל מב, יח)</small>, וַיִּהְיוּ הָרִמֹּנִים תִּשְׁעִים וְשִׁשָּׁה <b>רוּחָה</b> <small>(ירמיה נב, כג)</small>, <b>מלעיל</b>, ופירושו לרוח אחת היו הרמונים כך. לְאַרְבַּע <b>רוּחוֹת</b> מְדָדוֹ <small>(יחזקאל מב, כ)</small>. ויש מפרשים מזה סוֹבֵב סֹבֵב הוֹלֵךְ <b>הָרוּחַ</b> וְעַל סְבִיבֹתָיו שָׁב<b> הָרוּחַ</b> <small>(קהלת א, ו)</small>, והוא אומר על השמש שיסוב וילך הפאה. <b>וְרוּחַ</b> כָּל בְּשַׂר אִישׁ <small>(איוב יב, י)</small>, <b>רוּחוֹ</b> וְנִשְׁמָתוֹ אֵלָיו יֶאֱסֹף <small>(איוב לד, יד)</small>, פעמים היא קרואה כל אחת משלש הנפשות כן, או הנשמה והעליונה בלבד. <b>וְהָרוּחַ</b> תָּשׁוּב אֶל הָאֱלֹהִים אֲשֶׁר נְתָנָהּ <small>(קהלת יב, ז)</small>. או השכונה בלב והיא בעלת הכעס לפיכך אמר אַל תְּבַהֵל <b>בְּרוּחֲךָ</b> לִכְעוֹס <small>(קהלת ז, ט)</small>, כִּי תָשִׁיב אֶל אֵל <b>רוּחֶךָ</b> <small>(איוב טו, יג)</small>, הֵנִיחוּ אֶת <b>רוּחִי</b> בְּאֶרֶץ צָפוֹן <small>(זכריה ו, ח)</small>, כָּל <b>רוּחוֹ</b> יוֹצִיא כְסִיל <small>(משלי כט, יא)</small>, פירוש כל רצונו. ויש שיאמר על הנשימה רוח <b>רוּחִי</b> זָרָה לְאִשְׁתִּי <small>(איוב יט, יז)</small>, לֹא יִתְּנֵנִי הָשֵׁב <b>רוּחִי</b> <small>(איוב ט, יח)</small>. <b>וּבְרוּחַ</b> שְׂפָתָיו יָמִית רָשָׁע <small>(ישעיה יא, ד)</small>, פירוש בדבר שפתיו כי הדבר יוצא מהפה ברוח והבל. אַבִּיעָה לָכֶם<b> רוּחִי</b> <small>(משלי א, כג)</small>. ואדוני אבי ז"ל פירש מזה <b>וַהֲרִיחוֹ</b> בְּיִרְאַת י"י <small>(ישעיה יא, ג)</small>, דבורו יהיה ביראת י"י. וכן פירש מזה <b>לְרַוְחָתִי</b> לְשַׁוְעָתִי <small>(איכה ג, נו)</small>, <b>אַל תַּעְלֵם אָזְנְךָ</b> לדברי ולצעקתי.
<h3>רום</h3>
יָדֵנוּ <b>רָמָה</b> <small>(דברים לב, כז)</small>, ובהראות <b>עי"ן</b> הפעל ב<b>אל"ף</b> נראית <b>וְרָאֲמָה</b> וְיָשְׁבָה תַחְתֶּיהָ <small>(זכריה יד, י)</small>. <b>אָרוּם</b> בַּגּוֹיִם <small>(תהלים מו, יא)</small>, <b>וַיָּרָם</b> כְּבוֹד י"י <small>(יחזקאל י, ד)</small>, <b>רוּמָה</b> עַל הַשָּׁמַיִם <small>(תהלים נז, ו)</small>. והמקור <b>לָרוּם</b> מֵעַל הָאָרֶץ <small>(יחזקאל י, טז)</small>,<b> כְּרֻם</b> זֻלֻּת לִבְנֵי אָדָם <small>(תהלים ב, ט)</small>, בשרק ופירושו כרום הרשעים זלות לבני האדם. ובחולם <b>וּבְרוֹמָם יֵרוֹמּוּ</b> אוֹתָם <small>(יחזקאל י, יז)</small>.<b> והתאר</b> עַל כָּל גֵּאֶה <b>וָרָם</b> <small>(ישעיה ב, יב)</small>, עַל הֶהָרִים <b>הָרָמִים</b> <small>(דברים יב, ב)</small>,<b> וְרָמֵי</b> הַקּוֹמָה <small>(ישעיה י, לג)</small>, עֵינַיִם<b> רָמוֹת</b> <small>(משלי ו, יז)</small>. ונכתב ב<b>אל"ף</b> <b>רָאמוֹת</b> לֶאֱוִיל חָכְמוֹת <small>(משלי כד, ז)</small>. ומשקל אחר <b>רוּם</b> עֵינַיִם וּרְחַב לֵב <small>(משלי כא, ד)</small>, בפלס<b> עוּל</b> יָמִים <small>(ישעיה סה, כ)</small>, וְכָל שֶׂה חוּם <small>(בראשית ל, לב)</small> <b>סוּג</b> לֵב <small>(משלי יד, יד)</small>. ואפשר שיהיה רום עינים שם כמו <b>וְרֻם</b> לִבֹּו <small>(ירמיה מח, כט)</small>. <b>והשם</b> בחולם <b>רוֹם</b> יָדֵיהוּ נָשָׂא <small>(חבקוק ג, י)</small>, בפלס <b>אוֹר</b>. וב<b>ה"א</b> וְלֹא תֵלְכוּ <b>רוֹמָה</b> <small>(מיכה ב, ג)</small>, בפלס <b>שׁוֹאָה, קוֹמָה</b>. ומשקל אחר <b>עָלִיתָ</b> לַמָּרוֹם <small>(תהלים סח, יט)</small>, וְשָׂהֲדִי <b>בַּמְּרוֹמִים</b> <small>(איוב טז, יט)</small>, עַל גַּפֵּי <b>מְרֹמֵי</b> קָרֶת <small>(משלי ט, ג)</small>. ומשקל אחר וַתַּעֲשִׂי לָךְ <b>רָמָה</b> <small>(יחזקאל טז, כד)</small>, <b>וְרָמָתֵךְ</b> עָשִׂיתי [עָשִׂית] בְּכָל רְחוֹב <small>(יחזקאל טז, לא)</small>. ובקבוץ וְנִתְּצוּ<b> רָמֹתַיִךְ</b> <small>(יחזקאל טז, לט)</small>. ומשקל אחר וּמִלֵּאתִי הַגֵּאָיוֹת <b>רָמוּתֶךָ</b> <small>(יחזקאל לב, ה)</small>, בשרק. ובהכפל <b>למ"ד</b> הפעל <b>מֵרוֹמְמֻתֶךָ</b> נָפְצוּ גּוֹיִם <small>(ישעיה לג, ג)</small>, בשרק. ומשקל אחר <b>תְּרוּמָה</b> לַי"י <small>(שמות ל, יג)</small>, וּשְׂדֵי <b>תְרוּמֹת</b> <small>(שמואל ב' א, כא)</small>. וב<b>יו"ד</b> היחש וְהָיְתָה לָהֶם<b> תְּרוּמִיָּה מִתְּרוּמַת</b> הָאָרֶץ <small>(יחזקאל מח, יב)</small>. <b>והפעל הכבד</b> [הִפְעִיל] <b>וְהֵרִים</b> אֶת הַדֶּשֶׁן <small>(ויקרא ו, ג)</small>, ופירשו רבותינו ז"ל שהיה מרים מלא מחתה מן הדשן בכל יום ונותן במזרחו של כבש. אבל הוצאת הדשן שאמר וְהוֹצִיא אֶת הַדֶּשֶׁן <small>(ויקרא ו, ד)</small> לא היה בכל יום אלא כשהיה דשן הרבה על המזבח ואין מקום למערכה ואז מפנה הדשן ומוציאו משם. ואף על פי שהיו מורידין תל הדשן בכל יום ומוציאין אותו משם לא היתה המצוה אלא הרמת הדשן בכל יום, אבל דשון המזבח לא, שהרי ברגלים לא היו מדשנים והיו מניחין התל כמו שהוא מפני שהוא נוי למזבח.<b> הֲרִמֹתִי</b> יָדִי <small>(בראשית יד, כב)</small>, <b>וַיָּרֶם</b> הַטַּבָּח <small>(שמואל א' ט, כד)</small>, <b>תָּרִימוּ</b> תְרוּמָה <small>(במדבר טו, כ)</small>, וּכְסִילִים <b>מֵרִים</b> קָלוֹן <small>(משלי ג, לה)</small>, וּקְצַר רוּחַ <b>מֵרִים</b> אִוֶּלֶת <small>(משלי יד, כט)</small>. וְלֹא מִמִּדְבַּר <b>הָרִים</b> <small>(תהלים עה, ו)</small>, כלומר ההרמה וההגדלה לא תבא לו לאדם לא ממוצא השמש ולא ממערבו ולא ממדבר הרים, כלומר מרוב השתדלותו והליכתו לכאן ולכאן לא תבא לו הגדולה כי אם על ידי השם, כמו שאמר כִּי אֱלֹהִים שֹׁפֵט זֶה יַשְׁפִּיל וְזֶה <b>יָרִים</b> <small>(תהלים עה, ח)</small>. ומקצת הספרים ממדבר פתח. ואם כן יהיה הרים מגזרת <b>הַר</b>. ואף על פי כן הראשון הוא הנכון. ואם בא ממדבר פתח זולתי הסמיכות הנה כמוהו מִשְׁפַּט אֶחָד יִהְיֶה לָכֶם <small>(ויקרא כד, כב)</small>, וּמִקְסַם חָלָק <small>(יחזקאל יב, כד)</small>, וּלְשׂיּמוֹ [וּלְשׂוּמוֹ] מִרְמָס <small>(ישעיה י, ו)</small>. ובמדרש <small>(רבה דף רפג, נ<b>.</b> סוף פרשה מטות)</small> מהו <b>וְלֹא מִמִּדְבַּר הָרִים</b>? אמר רבי אבא כל הרים שבמקרא הם הרים חוץ מזה שהם רוממות, שאין אדם מתרומם מן הדרכים הללו. ומה הקדוש ברוך הוא עושה? נוטל נכסים מזה ונותן לזה שנאמר <b>כִּי אֱלֹהִים שֹׁפֵט זֶה יַשְׁפִּיל וְזֶה יָרִים</b>. <b>וַיָּרֶם</b> יָד בַּמֶּלֶךְ <small>(מלכים א' יא, כו)</small>, כלומר מרד בו וזהו הרמת יד בו. <b>ושלא נזכר פעלו ממנו</b> [הָפְעַל] אֲשֶׁר הוּנַף וַאֲשֶׁר <b>הוּרָם</b> <small>(שמות כט, כז)</small>. ופירשנו בשרש <b>נוּף</b> מה בין תרומה להנפה. כַּאֲשֶׁר<b> יוּרָם</b> מִשּׁוֹר <small>(ויקרא ד, י)</small>, הֻרַים [<b>הֻרַם</b>] הַתָּמִיד <small>(דניאל ח, יא)</small>. <b>וכבד אחר</b> [פִּעֵל] גִּדַּלְתִּי<b> וְרוֹמַמְתִּי</b> <small>(ישעיה א, ב)</small>,<b> אֲרוֹמִמְךָ</b> אֱלוֹהַי הַמֶּלֶךְ <small>(תהלים קמה, א)</small>, <b>לְרוֹמֵם</b> אֶת בֵּית אֱלֹהֵינוּ <small>(עזרא ט, ט)</small>, <b>וִירֹמְמוּהוּ</b> בִּקְהַל עָם <small>(תהלים קז, לב)</small>. ואשר הוא <b>עומד</b> <b>תְּרוֹמַמְנָה</b> קַרְנוֹת צַדִּיק <small>(תהלים עה, יא)</small>. <b>ובנין</b> <b>התפעל</b> עַתָּה <b>אֵרוֹמָם</b> <small>(ישעיה לג, י)</small>,<b> וַיֵּרֹמּוּ</b> הַכְּרוּבִים <small>(יחזקאל י, טו)</small>, <b>יֵרוֹמּוּ</b> אוֹתָם <small>(שם יז)</small>, <b>הֵרֹמּוּ</b> מִתּוֹךְ הָעֵדָה <small>(במדבר יז, י)</small> וכבר כתבתי דקדוק המלות האלה בחלק הדקדוק בשרש <b>רוּם</b>. <b>והתאר</b> יְמִין י"י<b> רוֹמֵמָה</b> <small>(תהלים קיח, טז)</small>. <b>והשם</b> במשקלו<b> רוֹמְמוֹת</b> אֵל בִּגְרוֹנָם <small>(תהלים קמט, ו)</small>, האחר ממנו <b>רוֹמְמָה</b> וכל הענין הזה הגבהה. ורבי יונה חלק ביניהם ואין צורך כי הפרשת דבר מדבר הגבהה היא. וכן <b>וּכְסִילִים מֵרִים קָלוֹן</b>, מגביה ומביא עליו הקלון. וכן <b>מֵרִים</b> אִוֶּלֶת מגביה ומביא עליו האולת. ואפשר שיהיה נגזר מענין זה וְאַרְמוֹן עַל מִשְׁפָּטוֹ יֵשֵׁב <small>(ירמיה ל, יח)</small>, לפי שהוא בנין גבוה נקרא כן. וכבר והביאותיו שרש בפני עצמו <b>אָרַם</b>. <b>רָאמוֹת</b> וְגָבִישׁ <small>(איוב כח, יח)</small>, אבן מהאבנים היקרות. ויש מפרשים אותו כמו <b>אַלְמוֹנִים</b> שהוא הנקרא בלע"ז <b>קור"ל</b>.
<h3>רוע</h3>
וּבְעֵינֵי מֹשֶׁה <b>רָע</b> <small>(במדבר יא, י)</small>, <b>וְרַע</b> בְּעֵינָיו <small>(משלי כד, יח)</small>, <b>וְרָעָה</b> לְךָ זֹאת <small>(שמואל ב' יט, ח)</small>, <b>וְרָעָה</b> עֵינְךָ <small>(דברים טו, ט)</small>. <b>והתאר</b> כַּדָּבָר <b>הָרָע</b> הַזֶּה <small>(דברים יט, כ)</small>, <b>רַע</b> עָיִן <small>(משלי כג, ו)</small>, <b>וְרָעִים</b> לֹא נִתָּקוּ <small>(ירמיה ו, כט)</small>, <b>וְרָעָה</b> לֹא תִמָּצֵא בְךָ <small>(שמואל א' כה, כה)</small>. והקבוץ לֹא תִהְיֶה אַחֲרֵי רַבִּים <b>לְרָעֹת</b> <small>(שמות כג, ב)</small>, כלומר לעשות רעות. גַּם אֶת <b>הָרָעוֹת</b> לִמַּדְתְּי [לִמַּדְתְּ] אֶת דְּרָכָיִךְ <small>(ירמיה, ב, לג)</small>, פירוש הנשים הרעות. <b>והשם</b> <b>רֹעַ</b> מַעַלְלֵיהֶם [מַעַלְלֵיכֶם] <small>(הושע ט, טו)</small>, אֵין זֶה כִּי אִם <b>רֹעַ</b> לֵב <small>(נחמיה ב, ב)</small>. ואין להפריש בין ענין זה לענין רַבּוֹת <b>רָעוֹת</b> צַדִּיק <small>(תהלים לד, כ)</small>, לְהַצִּיל לוֹ <b>מֵרָעָתוֹ</b> <small>(יונה ד, ו)</small>, כי רעה שתבא מאת האדם או רעה שתבא לו מאת השם יתברך הכל רעה אין הפרש ביניהם. <b>והפעל הכבד</b> [הִפְעִיל] <b>הֵרֵעוּ</b> מַעַלְלֵיהֶם <small>(מיכה ג, ד)</small>, הֲגַם עַל הָאַלְמָנָה אֲשֶׁר אֲנִי מִתְגּוֹרֵר עִמָּהּ <b>הֲרֵעוֹתָ</b> <small>(מלכים א' יז, כ)</small>, וְלִנְבִיאַי אַל <b>תָּרֵעוּ</b> <small>(תה לים קה, טו)</small>, לֹא יֵיטִיב י"י וְלֹא <b>יָרֵעַ</b> <small>(צפניה א, יב)</small>, <b>וַתָּרַע</b> לַעֲשׂוֹת <small>(מכים א' יד, ט)</small>, לָמָה <b>הֲרֵעֹתֶם</b> לִי <small>(בראשית מג, ו)</small>, וְאִם הָרֵעַ <b>תָּרֵעוּ</b> <small>(שמואל א' יב, כה)</small>.<b> וַיָּרֵעוּ</b> אֹתָנוּ <small>(דברים כו, ו)</small>, כמו לנו. חָנֵף <b>וּמֵרַע</b> <small>(ישעיה ט, טז)</small>, <b>מֵרַע</b> מַקְשִׁיב עַל שְׂפַת אָוֶן <small>(משלי יז, ד)</small>, כִּי <b>מְרֵעִים</b> יִכָּרֵתוּן <small>(תהלים לז, ט)</small>. זֶרַע <b>מְרֵעִים</b> <small>(ישעיה א, ד)</small>, אינו אומר מרעים על האבות אלא על הבנים כלומר זרע שהם מרעיכם ובנים משחיתים מעלליהם. וכן בענין דלוח הגוף והשתנות הפנים<b> וְרָעוֹת</b> תֹּאַר מְאֹד <small>(בראשית מא, יט)</small>, <b>רָעוֹת</b> הַמַּרְאֶה <small>(בראשית מא, ד)</small>, מַדּוּעַ פְּנֵיכֶם <b>רָעִים</b> <small>(בראשית מ, ז)</small>. בְּכָל אֶרֶץ מִצְרַיִם <b>לָרֹעַ</b> <small>(בראשית מא, יט)</small>, וְלֹא הָיִיתִי <b>רַע</b> לְפָנָיו <small>(נחמיה ב, א)</small>, פירוש עד היום לא הייתי רע לפניו אלא שמח וטוב לב והיום כשראה אותי כך שאלני מדוע פניך רעים. כלם ענין רעה וידוע הוא. וענין אחר תִּתְקְעוּ וְלֹא <b>תָרִיעוּ</b> <small>(במדבר י, ז)</small>, <b>יָרִיעַ</b> אַף יַצְרִיחַ <small>(ישעיה מב, יג)</small>, <b>הָרִיעוּ וַהֲרִיעֹתֶם</b> <small>(יהושע ו, י)</small>, <b>וַיָּרַע</b> הָעָם <small>(יהושע ו, כ)</small>, לָמָּה <b>תָרִיעִי רֵעַ</b> <small>(מיכה ד, ט)</small>. <b>ושלא נזכר פעלו מהדגוש</b> [הָפְעַל] וּבַכְּרָמִים לֹא יְרֻנָּן לֹא <b>יְרֹעָע</b> <small>(ישעיה טז, י)</small>. <b>והשם</b> וּתְקַעְתֶּם <b>תְּרוּעָה</b> <small>(במדבר י, טז)</small>, <b>וּתְרוּעָה</b> בְּעֵת צָהֳרָיִם <small>(ירמיה כ, טז)</small>.<b> והשם</b> במשקל אחר לָמָּה <b>תָרִיעִי</b> <small>(מיכה ד, ט)</small>. יַגִּיד עָלָיו <b>רֵעוֹ</b> <small>(איוב לו, לג)</small>, אֶת קוֹל הָעָם <b>בְּרֵעֹה</b> <small>(שמות לב, יז)</small>. ופירוש <b>יַגִּיד עָלָיו רֵעוֹ</b> כי הרעם יגיד ויורה על הגשם. <b>וההתפעל</b> <b>יִתְרוֹעֲעוּ</b> אַף יָשִׁירוּ <small>(תהלים סה, יד)</small>, עָלַי פְּלֶשֶׁת <b>הִתְרֹעָעִי</b> <small>(תהלים ס, י)</small>, כלם ענין תרועה שהיא השמעת הקול בתרועה לשמחה או לאבל כמו <b>לָמָּה תָרִיעִי רֵעַ, וּתְרוּעָה בְּעֵת צָהֳרָיִם</b>. ואמר <b>יִתְרוֹעֲעוּ אַף יָשִׁירוּ</b>, על השבלים כאשר נושב בהם הרוח ומכים זה בזה כאילו הם מתרועעים ומשירים. וענין אחר אִישׁ רֵעִים <b>לְהִתְרוֹעֵעַ</b> <small>(משלי יח, כד)</small>, <b>רֵעֲךָ וְרֵעַה</b> [<b>וְרֵעַ</b>] אָבִיךָ <small>(משלי כז, י)</small>. וְתִכְרוּ עַל <b>רֵיעֲכֶם</b> <small>(איוב ו, כז)</small>, נכתב בו ה<b>יו"ד עי"ן</b> הפעל. לֵךְ הִתְרַפֵּס וּרְהַב <b>רֵעֶיךָ</b> <small>(משלי ו, ג)</small>, והוא כתוב ב<b>יו"ד</b> אוילי הוא לרבים וכבר פירשנו אותו בשרש <b>רהב</b>. וכן וְנָתַתִּי <b>לְרֵעֶיךָ</b> <small>(שמואל ב' יב, יא)</small>, כתוב ב<b>יו"ד</b> וענינו ליחיד. ועוד אני עתיד לכותבם בשרש <b>רָעָה</b>. וענין אחר <b>תְּרֹעֵם</b> בְּשֵׁבֶט בַּרְזֶל <small>(תהלים ב, ט)</small>, <b>הֲיָרֹעַ</b> בַּרְזֶל בַּרְזֶל מִצָּפוֹן וּנְחשֶׁת <small>(ירמיה טו, יב)</small>, פירוש הירוע ברזל ונחשת מצפון ברזל, כלומר ברזל ונחשת הוא נבודכנאצר הירוע ברזל שלהם, הלא אם הם חזקים יבא להם יותר חזק מהם לשברם ולכתתם. <b>יָרֹעַ</b> כַּבִּירִים לֹא חֵקֶר <small>(איוב לד, כד)</small>, שֵׁן<b> רֹעָה</b> <small>(משלי כה, יט)</small>, והוא פועל <b>עומד</b>, וכן <b>רֹעוּ</b> עַמִּים וָחֹתּוּ <small>(ישעיה ח, ט)</small>. <b>והנפעל</b> <b>רַע יֵרוֹעַ</b> כִּי עָרַב זָר <small>(משלי יא, טו)</small>, <b>וְרֹעֶה</b> כְסִילִים יֵרוֹעַ <small>(משלי יג, כ)</small>. <b>וההתפעל רֹעָה הִתְרֹעֲעָה</b> הָאָרֶץ <small>(ישעיה כד, ה)</small>, ו<b>רֹעָה</b> <b>מלעיל</b> כי ה<b>ה"א</b> נוספת והוא מקור. כלם ענין שבר. ולפי דעתי כי זה הענין כולו מפעלי הכפל וכן בלשון רבותינו ז"ל <small>(בבא קמא ל ע"א)</small> בכותל רעוע שנו. מפולת שאמרו בריאות ולא רעועות.
<h3>רוף</h3>
וְעָלֵהוּ <b>לִתְרוּפָה</b> <small>(יחזקאל מז, יב)</small>, פירוש לשבר כלומר פריו יהיה למאכל ועלהו לרפא בו השבר. וכן עַמּוּדֵי שָׁמַיִם <b>יְרוֹפָפוּ</b> <small>(איוב כו, יא)</small>, ישברו. וַתִּשְׁטַח עָלָיו <b>הָרִפוֹת</b> <small>(שמואל ב' יז, יט)</small>, בְּתוֹךְ <b>הָרִיפוֹת</b> בַּעֱלִי <small>(משלי כז, כב)</small>, היא החיטה הנכתשת במכתש. ויתכן לפרש <b>יְרוֹפָפוּ</b> ענין תנועה ותנודה מענין שאמרו <small>(ברכות ג ע"ב)</small>, כהרף עין. וכן אמרו בהכפל ה<b>פ"א</b> וה<b>למ"ד</b> <small>(חולין לח ע"ב)</small> ועוף אפילו לא רפרף אלא בעינו ולא בשבש אלא בזנבו זהו פרכוס. וכן אמרו במשנה אהלות <small>(פרק שלשה עשר משנה א. דף סב ע"ב)</small> הסריגות והרפפות מצטרפות, ומפרש בתוספתא [אלו הן של אוצרות], רפפות אלו של אלקטיות, פירוש חלונות שעושין לבתי הקיץ להכניס בהם הרוח.
<h3>רוץ</h3>
הַנַּעַר<b> רָץ</b> <small>(שמואל א' כ, לו)</small>, כִּי אִם <b>רַצְתִּי</b> אַחֲרָיו <small>(מלכים ב' ה, כ)</small>, לֹא שָׁלַחְתִּי אֶת הַנְּבִאִים וְהֵם <b>רָצוּ</b> <small>(ירמיה כג, כא)</small>,<b> רָץ</b> לִקְרַאת <b>רָץ יָרוּץ</b> <small>(ירמיה נא, לא)</small>. כִּי בְכָה <b>אָרוּץ</b> גְּדוּד <small>(שמואל ב' כב, ל)</small>, פירוש ארוץ לגרוד אויבי וארדוף אחריהם. <b>וַיָּרָץ</b> עֵשָׂו <small>(בראשית לג, ד)</small>, <b>רֻץ</b> מְצָא נָא אֶת הַחִצִּים <small>(שמואל א' ב, לו)</small>. <b>והשם</b> כִּי לֹא לַקַּלִּים <b>הַמֵּרוֹץ</b> <small>(קהלת ט, יא)</small>. ומשקל אחר <b>כִּמְרֻצַת</b> אֲחִימַעַץ <small>(שמואל ב' יח, כג)</small>, וַתְּהִי <b>מְרוּצָתָם</b> רָעָה <small>(ירמיה כג, י)</small>. <b>והתאר</b> <b>רָץ</b> לִקְרַאת <b>רָץ</b> <small>(ירמיה נא, לא)</small>, וַחֲמִשִּׁים אִישׁ <b>רָצִים</b> לְפָנָיו <small>(מלכים א' א, ה)</small>. וב<b>נו"ן</b> במקום <b>מ"ם</b> קוֹל <b>הָרָצִין</b> הָעָם <small>(מלכים ב' יא, יג)</small>, שהוא כמו הרצים. וכן לְקֵץ הַיָּמִין <small>(דניאל יב, יג)</small> כמו הימים. ופירוש קול הרצין קול השמחה שהיו שמחים והיו אומרים יחי המלך. <b>והפעל הכבד</b> [הִפְעִיל] כּוּשׁ <b>תָּרִיץ</b> יָדָיו לֵאלֹהִים <small>(תהלים סח, לב)</small>, כִּי אַרְגִּיעָה <b>אֲרִיצֶנּוּ</b> מֵעָלֶיהָ <small>(ירמיה מט, יט)</small>, <b>וַיְרִיצֻהוּ</b> מִן הַבּוֹר <small>(בראשית מא, יד)</small>,<b> וְהָרֵץ</b> הַמַּחֲנֶה לְאַחֶיךָ <small>(שמואל א' יז, יז)</small>, <b>וַיָּרִיצוּ</b> לְכָל בְּנֵי הָעָם <small>(דברי הימים ב' לה, יג)</small>. <b>וכבד אחר</b> [פִּעֵל] כַּבְּרָקִים <b>יְרוֹצֵצוּ</b> <small>(נחום ב, ה)</small>. וענין אחר לֹא יִכְהֶה וְלֹא <b>יָרוּץ</b> <small>(ישעיה מב, ד)</small>, פירשתיו בשרש <b>כָּהָה, וְתָרֻץ</b> גֻּלַּת הַזָּהָב <small>(קהלת יב, ו)</small>, אלו הם <b>עומדים</b>. ו<b>היוצא</b> נָתַץ הַמֶּלֶךְ <b>וַיָּרָץ</b> מִשָּׁם <small>(מלכים ב' כג, יב)</small>, כלומר נצחם ושברם משם. ויונתן תרגם <b>וְאַרְחֵיק מִתַּמָן</b>. ולדעתו הוא מענין<b> וַיָּרָץ</b> עֵשָׂו <small>(בראשית לג, ד)</small> אלא שזה פעל <b>יוצא</b> ופירושו הריצם משם. <b>והפעל הכבד</b> [הִפְעִיל] <b>וַתָּרִץ</b> אֶת גֻּלְגָּלְתּוֹ <small>(שופטים ט, נג)</small>, ה<b>רי"ש</b> בחירק. <b>והשם</b> וְעַל הָעֹשֶׁק וְעַל <b>הַמְּרוּצָה</b> לַעֲשׂוֹת <small>(ירמיה כב, יז)</small>. <b>וכבד אחר</b> [פִּעֵל] וַיִּרְעֲצוּ <b>וַיְרֹצְצוּ</b> <small>(שופטים י, ח)</small>.<b> וההתפעל וַיִּתְרֹצֲצוּ</b> הַבָּנִים בְּקִרְבָּהּ <small>(בראשית כה, כב)</small>. <b>והנפעל וְנָרֹץ</b> הַגַּלְגַּל אֶל הַבּוֹר <small>(קהלת יב, ו)</small>, בְּתָפְשָׂם בְּךָ בַכַּפך [בַכַּף] <b>תֵּרוֹץ</b> <small>(יחזקאל כט, ז)</small>, ענינם ענין שבירה. ויתכן להיות ונרוץ הגלגל מן הענין הראשון. ורבי יונה פירש מהענין הזה כִּי בְכָה <b>אָרוּץ</b> גְּדוּד <small>(שמואל ב' כב, ל)</small>. והקרוב להיותו מהענין הראשון.
<h3>רושׁ</h3>
כְּפִירִים<b> רָשׁוּ</b> וְרָעֵבוּ <small>(תהלים לה, יא)</small>. <b>והתאר וְרָשׁ</b> לֹא שָׁמַע גְּעָרָה <small>(משלי יג, ח)</small>, יִשָּׂנֵא <b>רָשׁ</b> <small>(משלי יד, כ)</small>, <b>וְלָרָשׁ</b> אֵין כֹּל <small>(שמואל ב' יב, ג)</small>, עָשִׁיר <b>בְּרָשִׁים</b> יִמְשׁוֹל <small>(משלי כב, ז)</small>. וב<b>אל"ף</b> אֶחָד עָשִׁיר וְאֶחָד <b>רָאשׁ</b> <small>(שמואל ב' יב, א)</small>, אֶת כִּבְשַׂת הָאִישׁ <b>הָרָאשׁ</b> <small>(שמואל ב' יב, ד)</small>,<b> רָאשׁ</b> עֹשֶׂה כַף רְמִיָּה <small>(משלי י, ד)</small>. רָב אֹכֶל נִיר<b> רָאשִׁים</b> <small>(משלי יג, כג)</small>, פירוש העניים המתעסקים בעבודת האדמה יגיעו לרב אכל,<b> וְיֵשׁ נִסְפֶּה בְּלֹא מִשְׁפָּט</b> <small>(שם)</small>, פירוש ויש עשיר נספה בלא משפט הזריעה, כלומר אם לא יתעסק בעבודת האדמה יהיה נספה וילך עשרו בענין רע. שבח עבודת האדמה וגנה אהבת הכסף, כמו שאמר בספר קהלת <small>(ה, ח-יד)</small>. <b>והשם רֵישׁ</b> וְקָלוֹן פּוֹרֵעַ מוּסָר <small>(משלי יג, יח)</small> וב<b>אל"ף</b> <b>רֵאשׁ</b> וָעֹשֶׁר אַל תִּתֶּן לִי <small>(משלי ל, ח)</small>. וב<b>יו"ד</b> מְחִתַּת דַּלִּים <b>רֵישָׁם</b> <small>(משלי י, ט)</small>, וּבָא מִתְהַלֵּךְ <b>רֵישֶׁךָ</b> <small>(משלי כד, לד)</small>. וב<b>אל"ף</b> וּבָא כִמְהַלֵּךְ <b>רֵאשֶׁךָ</b> <small>(משלי ו, יא)</small>. ובחרק יִשְׂבַּע <b>רִישׁ</b> <small>(משלי כח, יט)</small>, יִשְׁתֶּה וְיִשְׁכַּח <b>רִישׁוֹ</b> <small>(משלי לא, ז)</small>. ויתכן להיות מעיקר זה <b>יְרשֵׁשׁ</b> עָרֵי מִבְצָרֶיךָ <small>(ירמיה ה, יז)</small>, <b>מִתְרוֹשֵׁשׁ</b> וְהוֹן רָב <small>(משלי יג, ז)</small>. או הם מפעלי הכפל וענין כלם ידוע. <b>רֹאשׁ</b> וְלַעֲנָה <small>(דברים כט, יז)</small>, לַעֲנָה <b>וָרֹאשׁ</b> <small>(איכה ג, יט)</small>. עֲנָבֵמוֹ עִנְּבֵי <b>רוֹשׁ</b> <small>(דברים לב, לב)</small>, והוא כתוב ב<b>ו"ו</b>. <b>רֹאשׁ</b> וּתְלָאָה <small>(איכה ג, ה)</small>, וּפָרַח <b>כָּרֹאשׁ</b> מִשְׁפָּט <small>(הושע י, ד)</small>, וַיִּתְּנוּ בְּבָרוּתִי <b>רֹאשׁ</b> <small>(תהלים סט, כב)</small>, וַיַּשְׁקֵנוּ מֵי <b>רֹאשׁ</b> <small>(ירמיה ח, יד)</small>, וְהִשְׁקִיתִים מֵי <b>רֹאשׁ</b> <small>(ירמיה ט, יד)</small>, כִּי הֲפַכְתֶּם <b>לְרֹאשׁ</b> מִשְׁפָּט <small>(עמוס ו, יב)</small>, <b>וְרֹאשׁ</b> פְּתָנִים <small>(דברים לב, לג)</small>, ענין הכלל ארס <b>טוסיק"ו</b> בלע"ז, ואומרים כי בראש הפתן הוא הארס לפיכך נקרא ראש. ויש ראש שהוא עשב ומי סחיטת העשב הוא שמשקים למי שרוצין להמית לפיכך הוא אומר מי ראש.
<h3>רזה</h3>
כִּי <b>רָזָה</b> אֵת כָּל אֱלֹהֵי הָאָרֶץ <small>(צפניה ב, יא)</small>. <b>והתאר</b> לנקבה הַשְּׁמֵנָה הִוא אִם <b>רָזָה</b> <small>(במדבר יג, כ)</small>. <b>והשם</b> וְאֵיפַת <b>רָזוֹן</b> זְעוּמָה <small>(מיכה ו, י)</small>, בְּמִשְׁמַנָּיו <b>רָזוֹן</b> <small>(ישעיה י, טז)</small>, וַיְשַׁלַּח <b>רָזוֹן</b> בְּנַפְשָׁם <small>(תהלים קו, טו)</small>. ומשקל אחר ואומר <b>רָזִי</b> לִי <b>רָזִי</b> לִי <small>(ישעיה כד, טז)</small>, והוא <b>מלעיל</b> מפני מלה זעירא אשר בצדו. ואדוני אבי ז"ל פירש <b>רָזִי לִי</b> מענין וְכָל <b>רָז</b> לָא אָנֵס לָךְ <small>(דניאל ד, ו)</small>, אמר הנביא דבר סוד הוא אלי שיגלו כל יושבי הארץ.<b> והנפעל</b> וּמִשְׁמַן בְּשָׂרוֹ<b> יֵרָזֶה</b> <small>(ישעיה יז, ד)</small>. ענין כולם ענין כחש וחסרון ואבוד. <b>רָזוֹן</b> בְּנַפְשָׁם <small>(תהלים קו, טו)</small>, הוא מות המתאוים במדבר.
<h3>רזח</h3>
אַל תָּבוֹא בֵּית מַרְזֵחַ <small>(ירמיה טז, ה)</small>, פירוש בית אבל. וכן וְסָר <b>מִרְזַח</b> סְרוּחִים <small>(עמוס ו, ז)</small>, כלומר יקרב ויבא אבל הסרוחים על ערשותם <small>(שם ד)</small>, והמתענגים עתה יגילו בראש גולים <small>(שם ז)</small>, ויבא אבלם.
<h3>רזם</h3>
וּמַה <b>יִּרְזְמוּן</b> עֵינֶיךָ <small>(איוב טו, יב)</small>, כמו הפוך בדברי רבותינו ז"ל <small>(גיטין פרק חמישי משנה ז. דף נט ע"ב)</small> חרש רומז ונרמז. מרמוזי רמוזי להדדי <small>(בבא קמא כד ע"ב)</small>. קֹרֵץ עַיִן <small>(משלי י, י)</small> תרגומו <b>דְרָמֵז בְּעַיְנוֹהִי</b>, שְׁלַח אֶצְבַּע <small>(ישעיה נח, ט)</small> תרגומו <b>מִרְמַז בְּאֶצְבַּע</b>.
<h3>רזן</h3>
הַנּוֹתֵן <b>רוֹזְנִים</b> לְאָיִן <small>(ישעיה מ, כג)</small>,<b> וְרוֹזְנִים</b> נוֹסְדוּ יָחַד <small>(תהלים ב, ב)</small>. ומשקל אחר וּבְאֶפֶס לְאֹם מְחִתַּת <b>רָזוֹן</b> <small>(משלי יד, כח)</small>, ענין שרים ומלכים.
<h3>רחב</h3>
<b>רָחַב</b> פִּי עַל אוֹיְבַי <small>(שמואל א' ב, א)</small>, <b>וְרָחֲבָה</b> וְנָסְבָה לְמַעְלָה לְמַעְלָה <small>(יחזקאל מא, ז)</small>. וּפָחַד <b>וְרָחַב</b> לְבָבֵךְ <small>(ישעיה ס, ה)</small>, פירוש יפחד ליראה את השם הנכבד כשיראו רוב הטובה, כמו שאמר <b>וּפָחֲדוּ</b> אֶל י"י וְאֶל טוּבוֹ <small>(הושע ג, ה)</small>, ורחב מהצרות שהיה בהם מתחלה עתה ירחב וישמח.<b> והנפעל</b> כַּר <b>נִרְחָב</b> <small>(ישעיה ל, כג)</small>. <b>והשם</b> <b>וְרֹחַב</b> לֵב כַּחוֹל <small>(מלכים א' ה, ט)</small>, פירוש בכל הדברים שצריך התבוננות היה לו לב רחב בהם, כי אין כחול נשוא לרחב לב, אלא דבר מדה היו נשואו לא דבר מספר כמו <b>וּרְחָבָה</b> מִנִּי יָם <small>(איוב יא, ט)</small>, אלא כחול נשוא הוא לכל הדברים שצריך מהם התבוננות שהם כחול אשר על שפת הים ולכולם היה לשלמה רחב לב. וכן לִתְבוּנָתוֹ אֵין מִסְפָּר <small>(תהלים קמז, ה)</small>, כלומר לדברים שיש לו תבונה בהם אין מספר, כי נשוא תבונה חקר כמו אֵין חֵקֶר לִתְבוּנָתוֹ <small>(ישעיה מ, כח)</small>, וְחָמֵשׁ אַמּוֹת <b>רֹחַב</b> <small>(שמות כז, א)</small>, לְאָרְכָּהּ <b>וּלְרָחְבָּהּ</b> <small>(בראשית יג, יז)</small>. ומשקל אחר וְאֶתְהַלְּכָה <b>בָרְחָבָה</b> <small>(תהלים קיט, מה)</small>, והוא שם למקום הרחב. ומשקל אחר כִּי <b>בָרְחוֹב</b> נָלִין <small>(בראשית יט, ב)</small>,<b> רְחוֹב</b> וְחָרוּץ <small>(דניאל ט, כה)</small>. והקבוץ מלשון נקבות בְּתוֹךְ <b>רְחֹבוֹת</b> אֵרָצֵחַ <small>(משלי כב, יג)</small>, וְאֵין צְוָחָה <b>בִּרְחֹבֹתֵינוּ</b> <small>(תהלים קמד, יד)</small>. <b>והשם</b> וַיּוֹצִיאֵנִי <b>לַמֶּרְחָב</b> <small>(תהלים יח, כ)</small>. ומשקל אחר <b>רַחַב</b> לֹא מוּצָק תַּחְתֶּיהָ <small>(איוב לו, טז)</small>, בפלס <b>שַׁעַר, תַּעַר</b>. ומשקל אחר רוּם עֵינַיִם <b>וּרְחַב</b> לֵב <small>(משלי כא, ד)</small>, ואפשר שהוא תאר כאשר כתבתי ברום עינים גם כן. <b>והתאר</b> <b>וּרְחַב</b> יָדָיִם <small>(תהלים קד, כה)</small>, <b>רְחַב</b> נֶפֶשׁ יְגָרֶה מָדוֹן <small>(משלי כח, כה)</small>,<b> וּרְחַב</b> לֵבָב <small>(תהלים קא, ה)</small>, ויהיה מבלי הסמיכה <b>רָחָב</b> בשקל <b>חָכָם</b>. ולנקבה<b> רְחָבָה</b> מִצְוָתְךָ מְאֹד <small>(תהלים קיט, צו)</small>, וְהָאָרֶץ<b> רַחֲבַת</b> יָדַיִם <small>(דברי הימים א' ד, מ)</small>. <b>והפעל הכבד</b> [הִפְעִיל] כִּי עַתָּה <b>הִרְחִיב</b> י"י לָנוּ <small>(בראשית כו, כב)</small>,<b> הִרְחִיבָה</b> שְּׁאוֹל נַפְשָׁהּ <small>(ישעיה ה, יד)</small>, בַּצָּר <b>הִרְחַבְתָּ</b> לִּי <small>(תהלים ד, ב)</small>, בָּרוּךְ <b>מַרְחִיב</b> גָּד <small>(דברים לג, כ)</small>, <b>תַּרְחִיב</b> צַעֲדִי תַחְתָּי <small>(תהלים יח, לז)</small>, <b>הַרְחֶב</b> פִּיךָ וַאֲמַלְאֵהוּ <small>(תהלים פא, יא)</small>, וְאִם <b>יַרְחִיב</b> י"י אֱלֹהֶיךָ אֶת גְּבֻלְךָ <small>(דברים יט, ח)</small>, צָרוֹת לְבָבִי <b>הִרְחִיבוּ</b> <small>(תהלים כה, יז)</small>, וגם הוא פעל<b> יוצא</b>. והפירוש <b>צָרוֹת לְבָבִי הִרְחִיבוּ</b> מקומם וגבולם בלבבי מרובם והם מצירים לבבי ומרחיבים בו מקומם וגבולם. ודבר בו דרך צחות בחבר שתי הלשונות בענין וזה הפך זה.
<h3>רחל</h3>
<b>וּכְרָחֵל</b> לִפְנֵי גֹזְזֶיהָ נֶאֱלָמָה <small>(ישעיה נג, ז)</small>, <b>רְחֵלִים</b> מָאתַיִם <small>(בראשית לב, טו)</small>, כבשות.
<h3>רחם</h3>
[פִּעֵל] <b>רִחַם</b> י"י עַל יְרֵאָיו <small>(תהלים קג, יג)</small>,<b> וְרִחַמְךָ</b> וְהִרְבֶּךָ <small>(דברים יג, יח)</small>, <b>רַחֵם אֲרַחֲמֶנּוּ</b> <small>(ירמיה לא, יט)</small>, בְּרֹגֶז <b>רַחֵם</b> תִּזְכּוֹר <small>(חבקוק ג, ב)</small>, יתכן היותו מקור והיותו שם יותר נכון. והקבוץ וְנָתַן לְךָ <b>רַחֲמִים</b> <small>(דברים יג, יח)</small>, כִּי רַבִּים <b>רַחֲמָיו</b> <small>(דברי הימים א' כא, יג)</small>. <b>ושלא נזכר פעלו</b> [פֻּעַל] אֲשֶׁר בְּךָ <b>יְרֻחַם</b> יָתוֹם <small>(הושע יד, ד)</small>, וּמוֹדֶה וְעֹזֵב <b>יְרֻחָם</b> <small>(משלי כח, יג)</small>. <b>והתאר</b> אֵל <b>רַחוּם</b> וְחַנּוּן <small>(תהלים פו, טו)</small>. <b>והתאר</b> עם <b>יו"ד</b> היחש <b>רַחֲמנִי</b>, יְדֵי נָשִׁים <b>רַחֲמָנִיּוֹת</b> <small>(איכה ד, י)</small>. ענין כולם ענין רחמנות וידוע הוא. וענין אחר <b>אֶרְחָמְךָ</b> י"י חִזְקִי <small>(תהלים יח, ב)</small>, ה<b>חי"ת</b> בו בקמץ חטף ופירושו כמו אוהבך מתרגום וַיֶּאֱהַב <small>(בראשית כה, כח)</small> <b>וּרְחֵם</b>. ויש מפרשים מזה רחם תזכור, כלומר בעת הרוגז תזכור אהבת אבות. והחכם רבי אברהם אבן עזרא ז"ל פירש <b>אֶרְחָמְךָ</b> מהענין הראשון ופירושו אבקש רחמים ממך. כָל פֶּטֶר <b>רֶחֶם</b> <small>(שמות יג, יב)</small>, אֲשֶׁר בְּצֵאתוֹ <b>מֵרֶחֶם</b> אִמּוֹ <small>(במדבר יב, יב)</small>, בשש נקודות. ויבא בפתח <b>רַחַם רַחֲמָתַיִם</b> <small>(שופטים ה, ל)</small>. וכן כשיבא בהפסק בְּהַעֲבִיר כָּל פֶּטֶר <b>רָחַם</b> <small>(יחזקאל כ, כו)</small>, ה<b>רי"ש</b> קמוצה מפני ההפסק. <b>וְרַחְמָה</b> הֲרַת עוֹלָם <small>(ירמיה כ, יז)</small>, ה<b>ה"א</b> נחה ועקרה מפיק, וכבר כתבנו הדומים לו בחלק הדקדוק. <b>מֵרֶחֶם</b> מִשְׁחָר <small>(תהלים ק, ג)</small>, פירוש יום שנולדת ושיצאת מרחם אותו שחר טל ילדותך היה, הטל שירד אותו השחר לך היה כלומר טוב היה לך כאדם שאומר טל ברכה ירד אותו היום שנולדת. ועל דרך ההשאלה בְּגִיחוֹ <b>מֵרֶחֶם</b> יֵצֵא <small>(איוב לח, ח)</small>, והוא אומר על הים כי בהוציאו אותו כמי שיצא מרחם, כלומר כשיצאו המים ונקוו הסך בעדו שלא יעבור החוק ששם לו והוא החול. וכן <b>מֵרֶחֶם מִשְׁחָר</b> לדעת החכם רבי אברהם אבן עזרא ז"ל שפירשו כן. ופירוש <b>משׁחר</b> מעת עלות השחר, כלומר שיצא ממקומו כאילו יצא מרחם. ופירש הפסוק אם הוצרכת לעשות מלחמה עמך יבואו אליך ביום כגשם נדבות והראם בהדרי קדש מרחם משחר כלומר מעת עלות השחר יבואו כטל שהורגלת לראות בילדותך כאשר היית רוע צאן. והפילו הלשון הזה על האשה עצמה <b>רַחַם רַחֲמָתַיִם</b> לְרֹאשׁ גֶּבֶר <small>(שופטים ה, ל)</small>, פירוש עלמה ושתי עלמות. וקראם כן לדרך בזיון וְאֶת <b>הָרָחָמָה</b> <small>(דברים יד, יז)</small>, אמרו שהוא עוף מרחם על בניו מאד.
<h3>רחף</h3>
<b>רָחֲפוּ</b> כָּל עַצְמוֹתַי <small>(ירמיה כג, ט)</small>. <b>והכבד</b> [פִּעֵל] עַל גּוֹזָלָיו <b>יְרַחֶף</b> <small>(דברים לב, יא)</small>, <b>מְרַחֶפֶת</b> עַל פְּנֵי הַמָּיִם <small>(בראשית א, ב)</small>. כלם ענין נדנוד ותנועה.
<h3>רחץ</h3>
אִם <b>רָחַץ</b> י"י <small>(ישעיה ד, ד)</small>, <b>וְרָחֲצוּ</b> אַהֲרֹן וּבָנָיו <small>(שמות ל, יט)</small>, <b>וְרָחַצְתָּ</b> אֹתָם בַּמָּיִם <small>(שמות כט, ד)</small>, <b>וְרָחַצְתְּ</b> וָסַכְתְּ <small>(רות ג, ג)</small> פירוש ורחצת בשרך. <b>יִרְחֲצוּ</b> מַיִם <small>(שמות ל, כ)</small>, פירוש ירחצו ידיהם ורגליהם במים. <b>לִרְחֹץ</b> עַל הַיְאֹר <small>(שמות ב, ה)</small>, וְכַנּוֹ נְחֹשֶׁת <b>לְרָחְצָה</b> <small>(שמות ל, יח)</small>,<b> רְחַץ</b> וּטְהָר <small>(מלכים ב' ה, יג)</small>, <b>רַחֲצוּ</b> הִזַּכּוּ <small>(ישעיה א, טז)</small>, כלם פעלים <b>יוצאים</b>. ואדוני אבי ז"ל פירש מקצתם עומדים. <b>ושלא נזכר פועלו מהדגוש</b> [פֻּעַל] וּמִצֹּאָתוֹ לֹא <b>רֻחָץ</b> <small>(משלי ל, יב)</small>, לֹא <b>רֻחַצְתְּ</b> לְמִשְׁעִי <small>(יחזקאל טז, ד)</small>.<b> וההתפעל</b> אִם <b>הִתְרָחַצְתִּי</b> בְמֵו [בְמֵי] שָׁלֶג <small>(איוב ט, ל)</small>. <b>והשם</b> שֶׁעָלוּ מִן <b>הָרַחְצָה</b> <small>(שיר השירים ד, ב)</small>. ובלא <b>ה"א</b> מוֹאָב סִיר<b> רַחְצִי</b> <small>(תהלים ס, י)</small>, יאמר האחד ממנו <b>רַחַץ</b> בפלס <b>נַעַר, נַעַל</b>. ענין הרחיצה ידוע.
<h3>רחק</h3>
עַל כֵּן <b>רָחַק</b> מִשְׁפָּט מִמֶּנּוּ <small>(ישעיה נט, ט)</small>, כִּי <b>רָחֲקוּ</b> מֵעָלָי <small>(ירמיה ב, ה)</small>,<b> יִרְחַק</b> חֹק <small>(מיכה ז, יא)</small>, כִּי <b>יִרְחַק</b> מִמְּךָ הַמָּקוֹם <small>(דברים יב, כא)</small>. <b>רַחֲקוּ</b> מֵעַל י"י <small>(יחזקאל יא, טו)</small>, <b>צווי</b> כי הוא פתח. <b>רַחֲקִי</b> מֵעֹשֶׁק <small>(ישעיה נד, יד)</small>, <b>צווי</b> במקום עתיד, ופירושו תתרחקי מעשק שלא יעשקך אדם וממחתה שלא תקרב אליך. <b>לְרָחֳקָה</b> מֵעַל מִקְדָּשִׁי <small>(יחזקאל ח, ו)</small>, ה<b>חי"ת</b> בקמץ חטף. <b>והתאר</b> אַךְ <b>רָחוֹק</b> יִהְיֶה <small>(יהושע ג, ד)</small>, אוֹ בְדֶרֶךְ<b> רְחֹקָה</b> <small>(במדבר ט, י)</small>. <b>והתאר</b> <b>עוד</b> כִּי הִנֵּה <b>רְחֵקֶיךָ</b> יֹאבֵדוּ <small>(תהלים עג, כז)</small>. <b>והשם</b> <b>מִמֶּרְחָק</b> תָּבִיא לַחְמָהּ <small>(משלי לא, יד)</small>, בָּאִים מֵאֶרֶץ <b>מֶרְחָק</b> <small>(ישעיה יג, ה)</small>, נֹצְרִים בָּאִים מֵאֶרֶץ <b>הַמֶּרְחָק</b> <small>(ירמיה ד, טז)</small>, ה<b>מ"ם</b> בסגול. מֵאֶרֶץ <b>מַרְחַקִּים</b> <small>(ירמיה ח, יט)</small>, תִּרְאֶינָה אֶרֶץ <b>מַרְחַקִּים</b> <small>(ישעידח לג, יז)</small>, ה<b>מ"ם</b> בפתח. <b>וּבַמֶּרְחַקִּים</b> יִזְכְּרוּנִי <small>(זכריה, י, ט)</small>, וְהַאֲזִינוּ כֹּל <b>מֶרְחַקֵּי</b> אָרֶץ <small>(ישעיה ח, ט)</small>, ה<b>מ"ם</b> בסגול. <b>והכבד</b> [פִּעֵל] <b>וְרִחַק</b> י"י אֶת הָאָדָם <small>(ישעיה ו, יב)</small>, וְלִבּוֹ <b>רִחַק</b> מִמֶּנִּי <small>(ישעיה כט, יג)</small>, עַתָּה <b>יְרַחֲקוּ</b> אֶת זְנוּתָם <small>(יחזקאל מג, ט)</small>. <b>וכבד אחר</b> [הִפְעִיל] <b>הִרְחִיק</b> מִמֶּנּוּ אֶת פְּשָׁעֵינוּ <small>(תהלים קג, יב)</small>, <b>הַרְחֵק</b> מֵעָלֶיהָ דַרְכֶּךָ <small>(משלי ה, ח)</small>. ואשר הם פעל <b>עומד</b> ממנו הֵם יָצְאוּ אֶת הָעִיר לֹא <b>הִרְחִיקוּ</b> <small>(בראשית מד, ד)</small>, הֵמָּה <b>הִרְחִיקוּ</b> מִבֵּית מִיכָה <small>(שופטים יח, כב)</small>, אַל <b>תַּרְחִיקוּ</b> מִן הָעִיר <small>(יהושע ח, ד)</small>. ענינם ידוע.
<h3>רחשׁ</h3>
<b>רָחַשׁ</b> לִבִּי דָּבָר טוֹב <small>(תהלים מה, ב)</small>, פירושו הוציא והניע, כי זה הלשון בדברי רבותינו ז"ל בתנועת השפתים רחושי מרחשן שפוותיה <small>(סנהדרין צ ע"ב)</small>. ומזה הענין נגזר וְאִם מִנְחַת <b>מַרְחֶשֶׁת</b> <small>(ויקרא ב, ז)</small>, והוא כלי עמוק. וכן פירשו רבותינו ז"ל <small>(מנחות פרק חמישי משנה ח. דף סג ע"א)</small> מרחשת עמוקה ומעשיה רוחשין, מחבת צפה ומעשיה קשים, פירוש המרחשת היתה עמוקה ומתוך שהיא עמוקה שמנה צבור ואין האור שורפו, ומעשה מנחה העשוין בתוכה רוחשין ומתנועעין.
<h3>רטט</h3>
הִפְנְתָה לָנוּס <b>וְרֶטֶט</b> הֶחֱזִיקָה <small>(ירמיה מט, כד)</small>, בשש נקודות ענינו כמו <b>רֶתֶת</b> <b>טרמול"ו</b> בלע"ז.
<h3>רטב</h3>
<b>רָטֹב</b> הוּא לִפְנֵי שָׁמֶשׁ <small>(איוב ח, טז)</small>, מִזֶּרֶם הָרִים <b>יִרְטָבוּ</b> <small>(איוב כד, ח)</small>, ענינם ענין לחות.
<h3>רטשׁ</h3>
[פִּעֵל] וְעֹלְלֵיהֶם <b>תְּרַטֵּשׁ</b> <small>(מלכים ב' ח, יב)</small>, וּקְשָׁתוֹת נְעָרִים <b>תְּרַטַּשְׁנָה</b> <small>(ישעיה יג, יח)</small>. <b>ושלא נזכר פעלו ממנו</b> [פֻּעַל] אֵם עַל בָּנִים <b>רֻטָּשָׁה</b> <small>(הושע י, יד)</small> וְעֹלְלֵיהֶם <b>יְרֻטְּשׁוּ</b> לְעֵינֵיהֶם <small>(ישעיה יג, טז)</small>, ענינם ענין הנטישה עם ההפלה. ותרגום תִּשְׁמְטֶנָּה וּנְטַשְׁתָּהּ <small>(שמות כג, יא)</small> <b>תַּשְׁמְטִנַּהּ וְתַרְטְשִׁנַּהּ</b>, ותרגם יונתן <b>תְּרַטֵּשׁ</b> <small>(מלכים ב' ח, יב)</small> <b>תְּטַרַף</b>. <b>יְרֻטְּשׁוּ</b> <small>(ישעיה יג, טז)</small> <b>יִטְרְפוּן</b>. והוא כמו שנאבד בדברי רבותינו ז"ל <small>(חולין פרק שלישי משנה ג. דף נו ע"א)</small> או שטרפה בכותל.
<h3>ריח</h3>
[הִפְעִיל] אַף לָהֶם וְלֹא<b> יְרִיחוּן</b> <small>(תהלים קטו, ו)</small>,<b> וַיָּרַח</b> י"י אֶת רֵיחַ הַנִּיחֹחַ <small>(בראשית ח, כא)</small>, וְלֹא <b>אָרִיחַ</b> בְּרֵיחַ נִיחֹחֲכֶם <small>(ויקרא כו, לא)</small>, וּמֵרָחוֹק <b>יָרִיחַ</b> מִלְחָמָה <small>(איוב לט, כה)</small>. ענין הריח ידוע. ופירוש יריח מלחמה על דרך הרחבה כלומר ירגיש. וכן כַּאֲשֶׁר יִנָּתֵק פְּתִיל הַנְּעֹרֶת <b>בַּהֲרִיחוֹ</b> אֵשׁ <small>(שופטים טז, ט)</small>, וכן <b>וַהֲרִיחוֹ</b> בְּיִרְאַת י"י <small>(ישעיה יא, ג)</small>, כלומר במעט רמז יכיר כי הוא צדיק. וזהו שאמר <small>(שם)</small> ולא למראה עיניו ישפוט כי הריח היא הרגשה הקלה שבהרגשות. ואפשר להיות מן השרש הזה רחים לֹא יַחֲבֹל <b>רֵחַיִם</b> וָרָכֶב <small>(דברים כד, ו)</small>, קְחִי <b>רֵחַיִם</b> וְטַחֲנִי קָמַח <small>(ישעיה מז, ב)</small>. ולפי שהם שתי אבנים יקראו בלשון שתים, והתחתונה לבדה תקא רהים לפי שהיא עקר מלאכת השתים והיא הגדולה, והעליונה תקרא <b>רֶכֶב</b> לפיכך אמר <b>לֹא יַחֲבֹל רֵחַיִם וָרָכֶב</b>. ויתכן עוד לפרש כי רחים היא על השתים לא על התחתונה לבד כי התחתונה לבד תקרא <b>שֶׁכֶב</b> כמו שנקראת העליונה רכב כמו שאמרו במשנה <small>(בבא בתרא פרק שני משנה א. דף יז ע"א)</small> מרחיקים את הריחים שלשה מן השכב שהם ארבעה מן הרכב. ופירוש הפסוק לא יחבל רחים והם השנים, ואפילו הרכב לבדו לא תחבל אותו כי לא תהיה המלאכה זולתי שתיהן ביחד, וזכר לעליונה לבדה ולא זכר התחתונה, כי העליונה נקלה לקיחתה מהתחתונה כי התחחונה קבועה.
<h3>ריק</h3>
הֵם <b>מְרִיקִים</b> שַׂקֵּיהֶם <small>(בראשית מב, לה)</small>, עַל הָאָרֶץ <b>יָרִיקוּ</b> <small>(קהלת יא, ג)</small>, <b>הַמְרִיקִים</b> מֵעֲלֵיהֶם הַזָּהָב <small>(זכריה ר, יב)</small>. <b>ושלא נזכר פעלו ממנו</b> [הָפְעַל] וְלֹא <b>הוּרַק</b> מִכְּלִי אֶל כֶּלִי <small>(ירמיה מח, יא)</small>. שֶׁמֶן <b>תּוּרַק</b> שְׁמֶךָ <small>(שיר השירים א, ג)</small>, ואפשר שהוא תאר בתוספת <b>תי"ו</b> ואף על פי שהוא פתוח מצאנו כמוהו. <b>יִסַּד</b> בְּצִיּוֹן <small>(ישעיה כח, טז)</small>, לֵב הוּתַל <small>(ישעיה מד, כ)</small>, ולשון זה נופל על הכלי ועל היוצא ממנו ולא כן לשון הצקה שאינו נופל אלא על היוצא מהכלי. <b>והתאר</b> נָעוּר <b>וָרֵק</b> <small>(נחמיה ה, יג)</small>, כֵּלִים <b>רֵקִים</b> <small>(מלכים ב' ד, ג)</small>, וְהֵקִיץ <b>וְרֵיקָה</b> נַפְשׁוֹ <small>(ישעיה כט, ה)</small>, הַשִּׁבֳּלִים <b>הָרֵקוֹת</b> <small>(בראשית מא, כז)</small>. <b>והשם</b> הִצִּיגַנִו [הִצִּיגַנִי] כְּלִי <b>רִיק</b> <small>(ירמיה נא, לד)</small>, וְתַם <b>לָרִיק</b> כֹּחֲכֶם <small>(ויקרא כו, כ)</small>, וּלְאֻמִּים יֶהְגוּ <b>רִיק</b> <small>(תהלים ב, א)</small>. ובתוספת <b>מ"ם</b> <b>רֵיקָם</b> שִׁלַּחְתָּנִי <small>(בראשית לא, מב)</small>, והוא שם שזה לזכר ולנקבה. וענין אחר <b>וַהֲרִיקֹתִי</b> אַחֲרֵיכֶם חָרֶב <small>(ויקרא כו, לג)</small>, וְחֶרֶב <b>אָרִיק</b> אַחֲרֵיהֶם <small>(יחזקאל ה, ב)</small>, <b>וְהָרֵק</b> חֲנִית <small>(תהלים לה, ג)</small>, <b>וַיָּרֶק</b> אֶת חֲנִיכָיו <small>(בראשית יד, יד)</small>, הַעַל כֵּן <b>יָרִיק</b> חֶרְמוֹ <small>(חבקוק א, יז)</small> ענין חליצה למלחמה. ויש לפרש זה הענין קרוב לענין הראשון, כי הוצאת החרב מתערה כמו הרקת הכלי. ואולי יש חנית שיעשו לו גם כן תער. וענין <b>וַיָּרֶק אֶת חֲנִיכָיו</b> לפי שהם מריקים החרבות. כְּטִיט חוּצוֹת <b>אֲרִיקֵם</b> <small>(תהלים יח, מג)</small>, לפי דעתי שהנח תמורת הדגש כי היה ראוי להדגש והוא מענין רקק בדברי רבותינו ז"ל <small>(הולין כו ע"ב)</small> עוף שנברא מן הרקק הכשרו בסימן אחד. והרקק הוא הטיט הנרוק. ואפשר להיות אריקם מענין <b>וְרַקּוֹת</b> בָּשָׂר <small>(בראשית מא, יט)</small>, <b>וּרְקִיקֵי</b> מַצּוֹת <small>(שמות כט, ב)</small>, שהוא ענין הדלות.
<h3>ריר</h3>
<b>רָר</b> בְּשָׂרוֹ <small>(ויקרא טו, ג)</small>.<b> והשם</b> <b>בְּרִיר</b> חַלָּמוּת <small>(איוב ו, ו)</small>, וַיּוֹרֶד<b> רִירוֹ</b> אֶל זְקָנוֹ <small>(שמואל א' כא, יד)</small>, <b>בב"א</b> בלע"ז.
<h3>רכך</h3>
יַעַן <b>רַךְ</b> לְבָבְךָ <small>(מלכים ב' כב, יט)</small>, <b>רַכּוּ</b> דְבָרָיו מִשֶּׁמֶן <small>(תהלים נה, כב)</small>. <b>והתאר</b> <b>רַךְ</b> וָטוֹב <small>(בראשית יח, ז)</small>. <b>רַךְ</b> וּמָשׁוּחַ מֶלֶךְ <small>(שמואל ב' ג, לט)</small>, כלומר בענין המלוכה היה רך עדיין כמו שהנער רך. <b>רַךְ</b> וְיָחִיד לִפְנֵי אִמִּי <small>(משלי ד, ג)</small> כִּי הַיְלָדִים<b> רַכִּים</b> <small>(בראשית לג, יג)</small>, <b>רַכָּה</b> וַעֲנֻגָּה <small>(ישעיה מז, א)</small>, וְעֵינֵי לֵאָה <b>רַכּוֹת</b> <small>(בראשית כט, יז)</small>. <b>והנפעל</b> אַל <b>יֵרַךְ</b> לְבַבְכֶם <small>(דברים כ, ג)</small>, <b>ושלא נזכר פעלו מהדגוש</b> [פֻּעַל] וְלֹא <b>רֻכְּכָה</b> בַּשָּׁמֶן <small>(ישעיה א, ו)</small>. <b>והפעל הכבד</b> [הִפְעִיל] וְאֵל <b>הֵרַךְ</b> לִבִּי <small>(איוב כג, טז)</small>. <b>והשם</b> וְהֵבֵאתִי <b>מֹרֶךְ</b> <small>(ויקרא כו, לו)</small>, בפלס <b>בְּמֹעַל</b> יְדֵיהֶם <small>(נחמיה ח, ו)</small>.
<h3>רכב</h3>
אֲשֶׁר <b>רָכַבְתָּ</b> עָלַי <small>(במדבר כב, ל)</small>,<b> וַתִּרְכַּבְנָה</b> עַל הַגְּמַלִּים <small>(בראשית כד, סא)</small>, <b>רֹכֵב</b> שָׁמַיִם <small>(דברים לג, כו)</small>, <b>לָרֹכֵב</b> בִּשְׁמֵי שְׁמֵי קֶדֶם <small>(תהלים סח, לד)</small>, כִּי אִם הַבְּהֵמָה אֲשֶׁר אֲנִי <b>רֹכֵב</b> בָּהּ <small>(נחמיה ב, יב)</small>. וַיִּפֹּל <b>רֹכְבוֹ</b> אָחוֹר <small>(בראשית מט, יז)</small>, פירוש רוכב בו או עגליו. צְלַח<b> רְכַב</b> <small>(תהלים מה, ה)</small>, הַחֲמוֹרִים לְבֵית הַמֶּלֶךְ <b>לִרְכֹּב</b> <small>(שמואל ב' טז, ב)</small>.<b> והשם</b> לסוס או לכל בהמה שירכב אדם עליה וְסוּס דֹּהֵר <b>וּמֶרְכָּבָה</b> מְרַקֵּדָה <small>(נחום ג, ב)</small>. בפתח ה<b>מ"ם</b> כי כן נמצא במקצת הספרים המדוייקים. אבל מצאנו במסרה כל לשון מרכבה בלשון יחיד בשלש נקודות במו וַיֶּאְסֹר יוֹסֵף<b> מֶרְכַּבְתּוֹ</b> <small>(בראשית מו, כט)</small>, וַיְהִי לִשְׁלֹמֹה אַרְבָּעִים אֶלֶף אֻרְוֹת סוּסִים <b>לְמֶרְכָּבוֹ</b> <small>(מלכים א' ה, ו)</small>, חוץ מאחד <b>בְּמִרְכֶּבֶת</b> הַמִּשְׁנֶה <small>(בראשית מא, מג)</small>, בחירק, וכל לשון רבים בפתח, <b>מַרְכְּבֹת</b> פַּרְעֹה <small>(שמות טו, ד)</small>, <b>מַרְכְּבוֹת</b> עַמִּי נָדִיב <small>(שיר השירים ו, יב)</small>, כְּקוֹל <b>מַרְכָּבוֹת</b> <small>(יואל ב, ה)</small>, וְהִנֵּה אַרְבַּע <b>מַרְכָּבוֹת</b> <small>(זכריה ו, א)</small>, פַּעֲמֵי <b>מַרְכְּבוֹתָיו</b> <small>(שופטים ה, כח)</small>. ופירוש <b>בְּמִרְכֶּבֶת הַמִּשְׁנֶה</b> במרכבת האיש המשנה אשר לפרעה. ויש שהוא שם כולל לסוסים רבים או לזולתם ביחד בַּמֶּרְכָּבָה<b> הָרִאשֹׁנָה</b> <small>(זכריה ו, ב)</small>, וְהִנֵּה אַרְבַּע <b>מַרְכָּבוֹת</b> <small>(זכריה ו, א)</small>, <b>מַרְכְּבֹת</b> פַּרְעֹה וְחֵילוֹ <small>(שמות טו, ד)</small>. והמפרשים פירשו כי סתם מרכבה <b>אַרְבָּעָה</b> סוסים לפי שמצאנו וַתֵּצֵא<b> מֶרְכָּבָה</b> מִמִּצְרַיִם בְּשֵׁשׁ מֵאוֹת כֶּסֶף וְסוּס בַּחֲמִשִּׁים וּמֵאָה <small>(מלכים א' י, כט)</small>. וּלְתַבְנִית <b>הַמֶרְכָּבָה הַכְּרֻבִים</b> זָהָב <small>(דברי הימים א' כח, יח)</small>, פירוש מרכבות חיות הקדש כי בהם פני הכרוב. וְאֶת <b>מַרְכְּבוֹת</b> הַשֶּׁמֶשׁ שָׂרַף בָּאֵשׁ <small>(מלכים ב' כג, יא)</small>, פירוש שהיו מדרגות לעבודת השמש. ובמשקל אחר שֵׁשׁ מֵאוֹת <b>רֶכֶב</b> בָּחוּר <small>(שמות יד, ז)</small>, בשש נקודות. ו<b>בָּחוּר</b> <b>תאר</b> ל<b>רֶכֶב</b>. וְרָאָה<b> רֶכֶב</b> צֶמֶד פָּרָשִׁים <small>(ישעיה כא, ז)</small>, כלומר שהיו פרשים רוכבים עליו, כי יש שירכבו עליו אנשים שאינם פרשים לפיכך סמכו אל הפרשים. וְנִפַּצְתִּי בְךָ <b>רֶכֶב וְרֹכְבֹו</b> <small>(ירמיה נא, כא)</small>, שְׁנֵי <b>רֶכֶב</b> סוּסִים <small>(מלכים ב' ז, יד)</small>, בְּסוּסָו [בְּסוּסָיו] <b>וּבְרִכְבּוֹ</b> <small>(שם ה, ט)</small>, פירוש רכב בהמות אחרות לא סוסים. <b>רֶכֶב</b> חֲמוֹר <b>רֶכֶב</b> גָּמָל <small>(ישעיה כא, ז)</small>. ומשקל אחר הַשָּׂם עָבִים <b>רְכוּבוֹ</b> <small>(תהלים קד, ג)</small>, שם מרכבו. וַיֹּאמֶר <b>לְרַכָּבוֹ</b> <small>(מלכים א' כב, לד)</small>, קַח<b> רַכָּב</b> וּשְׁלַח לִקְרָאתָם <small>(מלכים ב' ט, יז)</small>, הוא <b>תאר</b> לאיש הרוכב עם הפרש והוא נושא כליו. ושם לכלי שרוכב עליו על הסוס או על כל בהמה הנקרא בדברי רבותינו ז"ל סרגל ונקרא בלע"ז <b>סיל"א</b>. אֶל חֵיק <b>הָרָכֶב</b> <small>(מלכים א' כב, לה)</small>. ומשקל אחר וְכָל <b>הַמֶּרְכָּב</b> אֲשֶׁר יִרְכַּב עָלָיו <small>(ויקרא טו, ט)</small>, <b>מֶרְכָּבוֹ</b> אַרְגָּמָן <small>(שיר השירים ג, י)</small>, בסגול ה<b>מ"ם</b>. ומשקל אחר בְבִגְדֵי חֹפֶשׁ <b>לְרִכְבָּה</b> <small>(יחזקאל כז, כ)</small>, פירוש בגדים לתיקון המרכבה. ואפשר שהוא מקור. <b>והפעל הכבד</b> [הִפְעִיל] <b>וַיַּרְכֵּב</b> אֹתוֹ בְּמִרְכֶּבֶת הַמִּשְׁנֶה אֲשֶׁר לוֹ <small>(בראשית מא, מג)</small>, <b>וַיַּרְכִּבוּ</b> אֶת אֲרוֹן הָאֱלֹהִים אֶל עֲגָלָה חֲדָשָׁה <small>(שמואל ב' ו, ג)</small>. ועל דרך משל <b>וְהִרְכַּבְתִּיךָ</b> עַל בָּמֳותֵי [בָּמֳתֵי] אָרֶץ <small>(ישעיה נח, יד)</small>,<b> יַרְכִּבֵהוּ</b> עַל בָּמֳותֵי אָרֶץ <small>(דברים לב, יג)</small>, <b>הִרְכַּבְתָּ</b> אֱנוֹשׁ לְרֹאשֵׁנוּ <small>(תהלים סו, יב)</small>, <b>אַרְכִּיב</b> אֶפְרַיִם <small>(הושע י, יא)</small>. ובתפישת הקשת כיד הַרְכֵּב יָדְךָ עַל הַקֶּשֶׁת וַיַּרְכֵּב יָדוֹ <small>(מלכים ב' יג, טו)</small>. לֹא יַחֲבֹל רֵחַיִם<b> וָרָכֶב</b> <small>(דברים כר, ו)</small>, היא האבן העליונה שברחים. וכבר פירשנו הפסוק הזה בשרש <b>ריח</b>.
<h3>רכל</h3>
בְּעִיר <b>רֹכְלִים</b> שָׂמוֹ <small>(יחזקאל יז, ד)</small>, וַיָּלִינוּ <b>הָרֹכְלִים</b> וּמֹכְרֵי כָל מִמְכָּר <small>(נחמיה יג, כ)</small>,<b> רֹכֶלֶת</b> הָעַמִּים <small>(יחזקאל כז, ג)</small> <b></b> דְּדָן <b>רֹכַלְתֵּךְ</b> <small>(יחזקאל כז, כ)</small>, אַשּׁוּר כִּלמַד <b>רֹכַלְתֵּךְ</b> <small>(יחזקאל כז, כג)</small>, תרגום יונתן <b>מְדִינַן אַתּוּר וּמָדַי אִינוּן תַּגָרֵיךְ</b>. וכבר כתבנו כלם בשרש <b>לָמַד</b> פירוש אחר. בְּנֵי דְדָן <b>רֹכְלַיִךְ</b> <small>(יחזקאל כז, טו)</small>, הם הסוחרים. <b>והשם</b> לסחורה רכלה, בְּרֹב<b> רְכֻלָּתְךָ</b> <small>(יחזקאל כח, טז)</small>, וּבָזְזוּ <b>רְכֻלָּתֵךְ</b> <small>(יחזקאל כו, יב)</small>. ומשקל אחר וַאֲרֻזִים <b>בְּמַרְכֻלְתֵּךְ</b> <small>(יחזקאל כז, כד)</small>. ויש שיאמר על הבשם לבד מכלל הסוחרים מִכֹּל אַבְקַת <b>רוֹכֵל</b> <small>(שיר השירים ג, ו)</small>, הֶחֱזִיקוּ הַצֹּרְפִים <b>וְהָרֹכְלִים</b> <small>(נחמיה ג, לב)</small>. ואפשר שיהיו כמוהם וַיָּלִינוּ <b>הָרֹכְלִים</b> וּמֹכְרֵי כָל מִמְכָּר <small>(נחמיה יג, כ)</small>. לֹא תֵלֵךְ <b>רָכִיל</b> <small>(ויקרא יט, טז)</small>, הֹלְכֵי <b>רָכִיל</b> <small>(ירמיה ו, כח)</small>, אַנְשֵׁי <b>רָכִיל</b> הָיוּ בָךְ <small>(יחזקאל כב, ט)</small>, רכיל הוא שם למלשינות. ונשתתף הלשון הזה עם ההליכה, לפי שהמלשין הולך בבית חבירו ומה ששמע בביתו הולך ומספר לחבירו. וגם זה הענין קרוב לענין הראשון כי המלשין כמו הרוכל הסוחר שיש בידו כמה מיני סחורות. וכן הבשם שנקרא רוכל יש בידו כמה מיני בשמים כמו שאמר מִכֹּל אַבְקַת רוֹכֵל. וכן המלשין מאסף הדברים מזה ומזה ומספר לזה ולזה. או כמו שהסוחר מעתיק הסחורות כי יקנה מזה וימכור לזה כן המלשין מעתיק הדברים שמע מזה ויספר לזה.
<h3>רכס</h3>
<b>וְהָרְכָסִים</b> לְבִקְעָה <small>(ישעיה מ, ד)</small>, ההרים הגבוהים. ומשקל אחר <b>מֵרֻכְסֵי</b> אִישׁ <small>(תהלים לא, כא)</small>, מגאות בני אדם ומגבהותם. והפעל ממנו <b>וְיִרְכְּסוּ</b> אֶת הַחֹשֶׁן <small>(שמות כח, כח)</small>, כלומר יגביהו החשן לחברו עם האפוד שהוא למעלה ממנו.
<h3>רכשׁ</h3>
רֹכְבֵי <b>הָרֶכֶשׁ</b> <small>(אסתר ח, י)</small>, רְתֹם הַמֶּרְכָּבָה <b>לָרֶכֶשׁ</b> <small>(מיכה א, יג)</small>, בשש נקודות. כתב רבי יונה כי הם הסוסים הטובים שלא עברו עליהם שנים רבות. ויתכן היותם בהמות אחרות לא ידענום כי הנה אמר בְּיַד הָרָצִים בַּסּוּסִים רֹכְבֵי <b>הָרֶכֶשׁ</b> <small>(אסתר ח, י)</small>, ואמר וְהַשְּׂעֹרִים וְהַתֶּבֶן לַסּוּסִים <b>וְלָרָכֶשׁ</b> <small>(מלכים א' ה, ח)</small>, דומה שהוא מין אחר זולתי הסוסים. וְאֶת כָּל <b>רְכֻשׁוֹ</b> אֲשֶׁר <b>רָכָשׁ</b> <small>(בראשית לא, יח)</small>, וְאַחֲרֵי כֵן יֵצְאוּ <b>בִּרְכֻשׁ</b> גָּדוֹל <small>(בראשית טו, יד)</small>, וּמִגְרְשֵׁיהֶם יִהְיוּ לִבְהֶמְתָּם<b> וְלִרְכֻשָׁם</b> וּלְכֹל חַיָּתָם <small>(במדבר לה, ג)</small>, וְאֵת כָּל הָאָדָם אֲשֶׁר לְקֹרַח וְאֵת כָּל <b>הָרְכוּשׁ</b> <small>(במדבר טז, לב)</small>, כָּל אֵלֶּה שָׂרֵי <b>הָרְכוּשׁ</b> אֲשֶׁר לַמֶּלֶךְ דָּוִיד <small>(דברי הימים א' כז, לא)</small>. השם הזה כולל כל ממון האדם קנה הבהמה וכסף וזהב וכל מטלטלין. וכן תֶּן לִי הַנֶּפֶשׁ <b>וְהָרְכֻשׁ</b> קַח לָךְ <small>(בראשית יד, כא)</small>, פירוש הנפש נפש האדם כי לא היה מבקש ממנו כי אם האדם ויקח לו המקנה וכל הממון.
<h3>רמם</h3>
וּרְאֵה רֹאשׁ כּוֹכָבִים כִּי <b>רָמּוּ</b> <small>(איוב כב, יב)</small>. ולגזרת <b>פעול רוֹמּוּ</b> מְעַט וְאֵינֶנּוּ <small>(איוב כד, כד)</small>, <b>וַיָּרָם</b> כְּבוֹד י"י מֵעַל הַכְּרוּב <small>(יחזקאל י, ד)</small>. <b>והנפעל</b> <b>וַיֵּרֹמּוּ</b> הַכְּרוּבִים <small>(יחזקאל י, טו)</small>, <b>הֵרֹמּוּ</b> מִתּוֹךְ הָעֵדָה הַזֹּאת <small>(במדבר יז, י)</small>, עַתָּה <b>אֵרוֹמָם</b> <small>(ישעיה לג, י)</small>. או הם ממין התפעל כמו שכתבנו בחלק הדקדוק. <b>ובנין</b> <b>פועל הכבד</b> [פִּעֵל] <b>וְרוֹמַם</b> תַּחַת לְשׁוֹנִי <small>(תהלים סו, יז)</small>, פירוש מה שתחת לשוני רומם וגדל אותו. והוא רמז ללב. וכן יַחַד לֹא <b>יְרוֹמֵם</b> <small>(הושע יא, ו)</small>, פירוש לא ירומם הקדוש ברוך הוא לא יגדלהו, כי הנביאים מוכיחים וקוראים אותם שישובו אל אל עליון וגדלוהו וירוממוהו בתפלתם וכולם יחד אין אחד מהם שירומם אותו, והנה לא תועיל תוכחות הנביאים. וכן עַל כֵּן לֹא <b>תְרוֹמֵם</b> <small>(איוב יז, ד)</small>, דבק עם הפסוק הסמוך לו לחלק יגיד רעים, והוא תפלה למקום ברוך הוא, ופירוש <b>לֹא תְרוֹמֵם</b> למי שיגיד לרעיו חלקלקות ולא יוכיחנו על פשעיו באמת, כי אף על פי שיש ברעי אלה שיכירו כי אתי האמת ידברו חלקלקות עם רעיהם להרשיעני שלא כדין. הנה פירשרתי לך שלש המלות האלה יוצאות, ואינן עומדות כדעת רבי יונה. ויתכן היות לא ירומם, <b>עַל כֵּן לֹא תְרוֹמֵם</b>, מנחי ה<b>עי"ן</b>. ויתכן <b>וְרוֹמַם תַּחַת לְשׁוֹנִי</b> מבנין פועל מנחי ה<b>עי"ן</b>. ופירוש<b> רוֹמּוּ מְעַט</b> נתגאו וגבהו מעט הרשעים ואינם כי רגע יאבדו. <b>וְרִמָּה</b> תְּכַסֶּה עֲלֵיהֶם <small>(איוב כא, כו)</small>, תַּחְתֶּיךָ יֻצַּע <b>רִמָּה</b> <small>(ישעיה יד, יא)</small>, מְתָקוֹ <b>רִמָּה</b> <small>(איוב כד, כ)</small>, ידוע. <b>והתפעל</b> <b>ממנו</b> <b>וַיָּרֻם</b> תּוֹלָעִים וַיִּבְאַשׁ <small>(שמות טז, כ)</small>, בשרק להבדיל בינו ובין<b> וַיָּרָם</b> כְּבוֹד י"י <small>(יחזקאל י, ד)</small>.
<h3>רמה</h3>
<b>רָמָה</b> בַיָּם <small>(שמות טו, א)</small>, פָּרָשׁ<b> וְרֹמֵה</b> קֶשֶׁת <small>(ירמיה ד, כט)</small>, נוֹשְׁקֵי <b>רוֹמֵי</b> קָשֶׁת <small>(תהלים עח, ט)</small>, <b>רָמַת</b> לֶחִי <small>(שופטים טו, יז)</small>, ענין ההשלכה ידוע. <b>והשם מזה</b> הָיוּ כְּקֶשֶׁת <b>רְמִיָּה</b> <small>(הושע ז, טז)</small>. ורבי יונה פירש מזה וּמִלֵּאתִי הַגֵּאָיוֹת <b>רָמוּתֶךָ</b> <small>(יחזקאל לב, ה)</small>, כלומר אשר יפלו חללים מהמונך. וענין אחר כֵּן אִישׁ <b>רִמָּה</b> אֶת רֵעֵהוּ <small>(משלי כו, יט)</small>, לָמָּה <b>רִמִּיתָנִי</b> <small>(שמואל א' כח, יב)</small>, הֵמָּה<b> רִמּוּנִי</b> <small>(איכה א, יט)</small>. וְאִם <b>לְרַמּוֹתַנִי</b> לְצָרַי <small>(דברי הימים א' יב, יז)</small>, בפתח מקום צרי. <b>והשם</b> וְלוֹ תְּדַבְּרוּ <b>רְמִיָּה</b> <small>(איוב יג, ז)</small>, בפלס בִּצְדִיָּה <small>(במדבר לה, כ)</small>. <b>והתאר</b> לָשׁוֹן<b> רְמִיָּה</b> <small>(תהלים קכ, ג)</small>, בפלס <b>עֲנִיָּה</b> סֹעֲרָה <small>(ישעיה נד, יא)</small>, שְׁבִיָּה בת ציון <small>(ישעיה נב, ב)</small>. ומשקל אחר <b>השם</b> הֶחֱזִיקוּ <b>בַּתַּרְמִית</b> <small>(ירמיה ח, ה)</small>, וְתַרְמִות [<b>וְתַרְמִית</b>] לִבָּם <small>(ירמיה יד, יד)</small>. ומשקל אחר <b>בְּתָרְמָה</b> לֵאמֹר <small>(שופטים ט, לא)</small>. ואדוני אבי ז"ל פירשו שם מקום לפי שלא נמצא משקלו בתוספת <b>תי"ו</b>. ומשקל אחר מֹאזְנֵי <b>מִרְמָה</b> <small>(משלי יא, א)</small>, <b>וּמִרְמוֹת</b> וָתֹךְ <small>(תהלים י, ז)</small>. ויתכן להיות מזה הענין כקשות רמיה, כלומר יורה ברמיה עד שלא ירגיש אדם בו. וכן כְּתַעַר מְלֻטָּשׁ עֹשֵׂה <b>רְמִיָּה</b> <small>(תהלים נב, ד)</small>.
<h3>רמח</h3>
וַיִּקַּח <b>רֹמַח</b> בְּיָדוֹ <small>(במדבר כה, ז)</small>, מִרְקוּ <b>הָרְמָחִים</b> <small>(ירמיה מו, ד)</small>, כמו מן <b>בֹּקֶר</b> בקרים. או הוא משקל אחר עִם חַרְבֹתֵיהֶם <b>רָמְחֵיהֶם</b> וְקַשְּׁתֹתֵיהֶם <small>(נחמיה ד, ז)</small>. ובמקצת ספרים מדויקים <b>רָמְחֵיהֶם</b> בקמץ ה<b>רי"ש</b> עד העיקר במשקל חָדְשֵׁיכֶם וּמוֹעֲדֵיכֶם <small>(ישעיה א, יד)</small>. וכן כתב רבי יונה. ענינו ידוע.
<h3>רמך</h3>
בְּנֵי <b>הָרַמָּכִים</b> <small>(אסתר ח, י)</small> כתב אדוני אבי ז"ל בני הסוסיות ובלשון ערבי קורין לסוסיה רמכה. ופירוש אחשרתרנים גדול מתרין מינין מסוס ומחמור, כי אח"ש גדול בלשון פרס. ואולי היו פרדים גדולים בני הסוסיות.
<h3>רמן</h3>
<b>רִמּוֹן</b> גַּם תָּמָר וְתַפּוּחַ <small>(יואל א, יב)</small>, וּמִן <b>הָרִמֹּנִים</b> וּמִן הַתְּאֵנִים <small>(במדבר יג, כג)</small>, מֵעֲסִיס<b> רִמֹּנִי</b> <small>(שיר השירים ח, ב)</small>, ה<b>יו"ד</b> כינוי המדבר או היא <b>יו"ד</b> היחש מיחס העסיס אל הרמון. ולזה הפירוש יהיה מעסיס משקל אחד בא המוכרת במשקל הסמוך והוא בשקל <b>גְּבִיר</b>. ויתכן עוד רמוני חסר <b>מ"ם</b> הרבים. ורבים כמוהו כאשר כתבנו בחלק הדקדוק מזה הספר. פַּעֲמֹן זָהָב <b>וְרִמּוֹן</b> <small>(שמות כח, לד)</small>, עגול וחלול ועשוי כמין רמון.
<h3>רמס</h3>
<b>יִרְמֹס</b> אֶת כָּל חוּצוֹתָיִךְ <small>(יחזקאל כו, יא)</small>, <b>תִּרְמֹס</b> כְּפִיר וְתַנִּין <small>(תהלים צא, יג)</small>, <b>וְיִרְמֹס</b> לָאָרֶץ חַיָּי <small>(תהלים ז, ו)</small>, <b>רְמֹס</b> חֲצֵרָי <small>(ישעיה א, יב)</small>, <b>וְרִמְסִי</b> בַחֹמֶר <small>(נחום ג, יד)</small>. <b>והשם</b> וְהָיָה<b> לְמִרְמָס</b> <small>(ישעיה ה, ה)</small>, קמץ כמשפט, ובסמוך בפתח <b>מִרְמַס</b> רַגְלֵיכֶם תִּרְעֶינָה <small>(יחזקאל לד, יט)</small>. ובא בפתח שלא בסמיכות וּלְשׂיּמוֹ [וּלְשׂוּמוֹ] <b>מִרְמָס</b> <small>(ישעיה י, ו)</small>. וכבר כתבנו הדומים לו בחלק הדקדוק.<b> והנפעל</b> בְּרַגְלַיִם <b>תֵּרָמַסְנָה</b> <small>(ישעיה כח, ג)</small>, ענין הדריכה בחזקה ובהשחתה. והנכתב ב<b>שֹי"ן</b> ענינו קרוב לזה בְּכֹל אֲשֶׁר <b>תִּרְמֹשׂ</b> הָאֲדָמָה <small>(בראשית ט, ב)</small>, בּוֹ <b>תִרְמֹשׂ</b> כָּל חַיְתוֹ יָעַר <small>(תהלים קד, כ)</small>, תַּבְנִית כָּל <b>רֹמֵשׂ</b> בָּאֲדָמָה <small>(דברים ד, יח)</small>, וְכֹל נֶפֶשׁ הַחַיָּה <b>הָרֹמֶשֶׂת</b> בַּמָּיִם <small>(ויקרא יא, מו)</small>, <b>הָרֹמֶשֶׂת</b> עַל הָאָרֶץ <small>(בראשית א, כח)</small>. כָּל <b>רֶמֶשׂ</b> אֲשֶׁר הוּא חַי <small>(בראשית ט, ג)</small>, בשש נקודות ענין דריכה והילוך.
<h3>רנן</h3>
<b>וְתָרֹן</b> לְשׁוֹן אִלֵּם <small>(ישעיה לה, ו)</small>, <b>יָרֹנּוּ</b> ישְׁבֵי סֶלַע <small>(ישעיה מב, יא)</small>. <b>יָרוּן</b> וְשָׂמֵחַ <small>(משלי כט, ו)</small>, בשרק בפלס <b>יָשׁוּד</b> צָהֳרָיִם <small>(תהלים צא, ו)</small>. <b>רָנִּי</b> וְשִׂמְחִי <small>(זכריה ב, יד)</small>, וַיַּרְא כָּל הָעָם <b>וַיָּרֹנּוּ</b> <small>(ויקרא ט, כד)</small>, קוּמִי <b>רֹנִּי</b> בַלַּיְלָ [בַלַּיְלָה] <small>(איכה ב, יט)</small>, חָכְמוֹת בַּחוּץ <b>תָּרֹנָּה</b> <small>(משלי א, כ)</small>,<b> בְּרָן</b> יַחַד כּוֹכְבֵי בֹקֶר <small>(איוב לח, ז)</small>, <b>מקור</b> או <b>שם</b>. והמקובץ ממנו <b>רָנֵּי</b> פַלֵּט <small>(תהלים לב, ז)</small>, פירוש רננות של הצלה. ופירוש <b>בְּרָן יַחַד כּוֹכְבֵי בֹקֶר</b> כתב החכם רבי אברהם אבן עזרא ככבי בקר הם השבעה משרתים ויקראו גם כן ככבי אור, ובני אלהים הם המערכות העליונות ותנועתם היא רנתם ותרועתם. <b>והשם</b> עוד פִּצְחִי <b>רִנָּה</b> <small>(ישעיה נד, א)</small>, וַיַּעֲבֹר <b>הָרִנָּה</b> בַּמַּחֲנֶה <small>(מלכים א' כב, לו)</small>, וְכַשְׂדִּים בָּאֳנִיּוֹת<b> רִנָּתָם</b> <small>(ישעיה מג, יד)</small>, הַקְשִׁיבָה <b>רִנָּתִי</b> <small>(תהלים יז, א)</small>. <b>והשם</b> השלם בֹּאוּ לְפָנָיו <b>בִּרְנָנָה</b> <small>(תהלים ק, ב)</small>, אַל תָּבֹא <b>רְנָנָה</b> בוֹ <small>(איוב ג, ז)</small>, כִּי <b>רִנְנַת</b> רְשָׁעִים מִקָּרוֹב <small>(איוב כ, ה)</small>. <b>וההתפעל</b> כְּגִבּוֹר <b>מִתְרוֹנֵן</b> מִיָּיִן <small>(תהלים עח, סה)</small>,<b> והפעל הכבד</b> [הִפְעִיל] <b>הַרְנִינוּ</b> לֵאלֹהִים עוּזֵּנוּ <small>(תהלים פא, ב)</small>, פירוש אמרו רנה. <b>הַרְנִינוּ</b> גוֹיִם עַמּוֹ <small>(דברים לב, מג)</small>, פירוש אתם הגוים שהם עמו הרנינו כי דם עבדיו יקום. ואשר הוא יוצא לשנים וְלֵב אַלְמָנָה <b>אַרְנִן</b> <small>(איוב כט, יג)</small>, מוֹצָאֵי בֹקֶר וָעֶרֶב <b>תַּרְנִין</b> <small>(תהלים סח, ט)</small>, על דרך <b>בְּרָן יַחַד כּוֹכְבֵי בֹקֶר</b>. ויש מפרשים הרנינו הכריזו כמו חָכְמוֹת בַּחוּץ <b>תָּרֹנָּה</b>, רני בלילה, ויעבר הרנה, שהטעם הכריז, ופירושו בכל מקום שיהיו עם י"י הכריזו עליהם כי דם עבדיו יקום. <b>וכבד אחר</b> [פִּעֵל] וּבָאוּ <b>וְרִנְּנוּ</b> בִמְרוֹם צִיּוֹן <small>(ירמיה לא, יא)</small>, <b>רַנֵּן יְרַנֵּנוּ</b> <small>(תהלים קלב, טז)</small>, אַף גִּילַת <b>וְרַנֵּן</b> <small>(ישעיה לה, ב)</small>. <b>ושלא נזכר פעלו ממנו</b> [פֻּעַל] וּבַכְּרָמִים לֹא <b>יְרֻנָּן</b> <small>(ישעיה טז, י)</small>, ענינם ענין הצעקה בכה, יש מהם לשירה ולשמחה, ויש מהם להכרזה, ויש לתפלה ויש לבכי ואנקה כמו וְכַשְׂדִּים בָּאֳנִיּוֹת <b>רִנָּתָם</b> <small>(ישעיה מג, יד)</small>, כל אחד ממנו לפי מקומו. ופירוש <b>כְּגִבּוֹר מִתְרוֹנֵן מִיָּיִן</b>, כאדם שנרדם מרוב היין ששתה ועתה הוא מקיץ מיינו וצועק ומתרונן. ואמר <b>כְּגִבּוֹר</b> כי לא תחסר הגבורה ממנו כי אם בעבור היין, כך הקדוש ברוך הוא דומה לישן או לנרדם מהיין, שהיה רואה בעונות ישראל ובחטאתם והיה כישן ונרדם מחריש להם, וכשגברו עליהם עונתם והכעיסוהו במעשיהם הרעים התנקם בהם והיה <b>כְּגִבּוֹר מִתְרוֹנֵן מִיָּיִן</b> וַיַּךְ צָרָיו אָחוֹר <small>(תהלים עח, סו)</small> וַיִּמְאַס בְּאֹהֶל יוֹסֵף <small>(תהלים עח, סז)</small>. ואמר זה על חרבן משכן שילה. כְּנַף <b>רְנָנִים</b> <small>(איוב לט, יג)</small>, <b>שם עוף</b> נקרא כן. אולי הוא מרנן ויפה קול, או מרנן ומתעלם בכנפיו שהם יפות כמו הטווס. ואולי הוא הוא.
<h3>רנב</h3>
כתב רבי יונה בזה השרש וְאֶת <b>הָאַרְנֶבֶת</b> <small>(ויקרא יא, ו)</small>, רצונו לומר שה<b>אל"ף</b> נוספת. ואין לו ראיה בזה. ויתכן שה<b>אל"ף</b> שרשית. והארנבת היא חיה ידועה נקראת בלשון נקבה, כי אומרים כי הזכר שבהם לא יראה זכרותו והזכרים כנקבות. ויש אומרים כי ארנבת לשון זכר הוא ועל הזכר ידבר והנקבה בכלל כמו גמל, ושפן, וחזיר. ולא יתכן שהרי זכרם בלשון נקבה כי מעלת גרה היא וּפַרְסָה לֹא <b>הִפְרִיסָה</b> <small>(שם)</small>, ויתכן כי זכר הנקבה והוא הדין לזכר. וכבר בארנו ענין זה בחלק הדקדוק בשער השמות.
<h3>רנה</h3>
עָלָיו <b>תִּרְנֶה</b> אַשְׁפָּה <small>(איוב לט, כג)</small>, ענין רנה. ורנן ורנה ענין אחד הם.
<h3>רסס</h3>
<b>לָרֹס</b> אֶת הַסֹּלֶת <small>(יחזקאל מו, יד)</small>. <b>והשם</b> <b>רְסִיסֵי</b> לָיְלָה <small>(שיר השירים ה, ב)</small>, ענינו הזילוף. ותרגום וְכִרְבִיבִים עֲלֵי עֵשֶׂב <small>(דברים לב, ב)</small> <b>וּכִרְסִיסֵי מַלְקוֹשָׁא</b>. וְהִכָּה הַבַּיִת הַגָּדוֹל <b>רְסִיסִים</b> <small>(עמוס ו, יא)</small>, ענין שבירה ורציצה וב<b>סמ"ך</b> כמו ב<b>צד"י</b>. וכן במשנה <small>(שבת פרק שמיני משנה ה. דף פ ע"ב)</small> קנה כדי לעשות בו קולמוס, ואם היה עבה או מרוסס כדי לבשל ביצה קלה שבבצים.
<h3>רסן</h3>
<b>וְרֶסֶן</b> מַתְעֶה <small>(ישעיה ל, כח)</small>,<b> וְרֶסֶן</b> מִפָּנַי שִׁלֵּחוּ <small>(איוב ל, יא)</small>, בשש נקודות. ופירוש הפסוק כלומר שלא יראו ולא בושו מפני, וכאילו טרם זה היה חוסם פיהם ברסן כמו שעושים לבהמות, כמו שאומר בפסוק בְּמֶתֶג <b>וָרֶסֶן</b> עֶדְיוֹ לִבְלוֹם <small>(תהלים לב, ט)</small>, שמשימין אותו בפי הבהמות להנהיגם כרצון הרוכב, ואומר כי עתה שלחו הרסן מפניו כלומר שלא ייראו אותו. ועל דרך הדמיון בְּכֶפֶל<b> רִסְנוֹ</b> מִי יָבוֹא <small>(איוב מא, ה)</small>.
<h3>רעב</h3>
רָשׁוּ <b>וְרָעֵבוּ</b> <small>(תהלים לד, יא)</small>, לֹא <b>יִרְעָבוּ</b> וְלֹא יִצְמָאוּ <small>(ישעיה מט, י)</small>. <b>והשם</b> וַיְהִי<b> רָעָב</b> בָּאָרֶץ <small>(בראשית יב, י)</small>, הֲתָבוֹא לְךָ שֶׁבַע שָׁנִים <b>רָעָב</b> בְּאַרְצֶךָ <small>(שמואל ב' כד, יג)</small>. ומשקל אחר וּבִימֵי <b>רְעָבוֹן</b> יִשְׂבָּעוּ <small>(תהלים לז, יט)</small>. ובסמוך וְאֶת <b>רַעֲבוֹן</b> בָּתֵּיכֶם <small>(בראשית מב, לג)</small>, והוא חסר ופירושו ואת שבר רעבון בתיכם. או פירושו כמשמעו מה שהוא <b>רַעֲבוֹן בָּתֵּיכֶם קְחוּ וָלֵכוּ</b>, והוא הלחם שהם רעבים אליו, אם כן הוא רעבונם. <b>והכבד</b> [הִפְעִיל] לֹא <b>יַרְעִיב</b> י"י נֶפֶשׁ צַדִּיק <small>(משלי י, ג)</small>, וַיְעַנְּךָ <b>וַיַּרְעִבֶךָ</b> <small>(דברים ח, ג)</small>.
<h3>רעד</h3>
הַמַּבִּיט לָאָרֶץ <b>וַתִּרְעָד</b> <small>(תהלים קד, לב)</small>. <b>והשם</b> יֹאחֲזֵמוֹ <b>רָעַד</b> <small>(שמות טו, טו)</small>. וב<b>ה"א</b> הנקבה <b>רְעָדָה</b> אֲחָזָתַם שָׁם <small>(תהלים מח, ז)</small>. <b>והכבד</b> [הִפְעִיל] והוא פעל <b>עומד</b> עָמַדְתִּי <b>מַרְעִיד</b> <small>(דניאל י, יא)</small>, <b>מַרְעִידִים</b> עַל הַדָּבָר <small>(עזרא י, ט)</small>, ידוע.
<h3>רעה</h3>
<b>וְרָעָה</b> הַכַּרְמֶל וְהַבָּשָׁן <small>(ירמיה נ, יט)</small>, <b>וְרָעוּ</b> כְבָשִׂים <small>(ישעיה ה, יז)</small>, אֶפְרַיִם<b> רֹעֶה</b> רוּחַ <small>(הושע יב, ב)</small>, כָּל <b>רֹעַיִךְ</b> תִּרְעֶה רוּחַ <small>(ירמיה כב, כב)</small> <b>, רֹעֶה</b> אֵפֶר <small>(ישעיה מד, כ)</small>, יִהְיוּ <b>רֹעִים</b> בַּמִּדְבָּר <small>(במדבר יד, לג)</small> <b>לִרְעוֹת</b> בַּגַּנִּים <small>(שיר השירים ו, ב)</small>. <b>והיוצא</b> לשנים פעולים הָאֱלֹהִים <b>הָרֹעֶה</b> אֹתִי <small>(בראשית מח, טו)</small>, י"י<b> רֹעִי</b> <small>(תלהים כג, א)</small>, אֲנִי <b>אֶרְעֶה</b> צֹאנִי <small>(יחזקאל לד, טו)</small>, כָּל <b>רֹעַיִךְ</b> תִּרְעֶה רוּחַ <small>(ירמיה כב, כב)</small>, רצונו לומר רועיך שהוא יוצא לשנים פעולים ותרעה רוח שהרוח תרעם ותאכלם. <b>לִרְעוֹת</b> אֶת צֹאן אֲבִיהֶם בִּשְׁכֶם <small>(בראשית לז, יב)</small>, <b>וַיִּרְעֵם</b> כְּתֹם לְבָבוֹ <small>(תהלים עח, עב)</small>, <b>רְעֵה</b> אֶת צֹאן הַהֲרֵגָה <small>(זכריה יא, ד)</small>, כְּאֹהֶל <b>רֹעִי</b> <small>(ישעיה לח, יב)</small>, כמו רועה, ה<b>יו"ד</b> תמורת <b>ה"א למ"ד</b> הפעל. וכן הוֹי<b> רֹעִי</b> הָאֱלִיל <small>(זכריה יא, יז)</small>. <b>וְרָעוּ</b> אֶתְכֶם דֵּעָה וְהַשְׂכֵּיל <small>(ירמיה ג, טו)</small>, וַהֲקִמֹתִי עֲלֵיהֶם <b>רֹעִים וְרָעוּם</b> <small>(ירמיה כג, ד)</small>. <b>והשם</b> <b>כְּמַרְעִיתָם</b> וַיִּשְׂבָּעוּ <small>(הושע יג, ו)</small>, וזה השם הוא שם לצאן עצמם. וְכָל <b>מַרְעִיתָם</b> נָפוֹצָה <small>(ירמיה י, כא)</small>. וכן כִּי שֹׁדֵד י"י אֶת <b>מַרְעִיתָם</b> <small>(ירמיה כה, לו)</small>. או יהיה על מקום המרעה כמו שאמר אחריו וְנָדַמּוּ נְאוֹת הַשָּׁלוֹם. ויש מפרשים מזה <b>וּרְעוּת</b> רוּחַ <small>(קהלת א, יד)</small>, <b>רַעְיוֹן</b> רוּחַ <small>(קהלת א, יז)</small>, על דרך <b>אֶפְרַיִם רֹעֶה רוּחַ</b>, כלומר שלא יועיל ולא ישביע. <b>והשם</b> למקום המרעה <b>מִרְעֶה</b> שָׁמֵן וָטוֹב <small>(דברי הימים א' ד, מ)</small>. ומשקל אחר וְעֶשְׂרִים בָּקָר <b>רְעִי</b> <small>(מלכים א' ה, ג)</small>, רוצה לומר מפוטמים. וענין שני<b> וְרֹעֶה</b> כְסִילִים <small>(משלי יג, כ)</small>, <b>וְרֹעֶה</b> זוֹלְלִים יַכְלִים אָבִיו <small>(משלי כח, ז)</small>,<b> וְרֹעֶה</b> זוֹנוֹת <small>(משלי כט, ג)</small>. <b>והכבד</b> [פִּעֵל] אֲשֶׁר <b>רֵעָה</b> לוֹ <small>(שופטים יד, כ)</small>. <b>והשם</b> וַתְּהִי אֵשֶׁת שִׁמְשׁוֹן <b>לְמֵרֵעֵהוּ</b> <small>(שם)</small>, וַאֲחֻזַּת <b>מֵרֵעֵהוּ</b> <small>(בראשית כו, כו)</small>, שְׁלשִׁים <b>מֵרֵעִים</b> <small>(שופטים יד, יא)</small>, ה<b>מ"ם</b> בצרי, אַף כִּי <b>מְרֵעֵהוּ</b> רָחֲקוּ מִמֶּנּוּ <small>(משלי יט, ז)</small>, ה<b>מ"ם</b> בשוא. ומשקל אחר <b>רֵעֶה</b> דָוִד <small>(שמואל ב' טז, טז)</small>, <b>רֵעֶה</b> הַמֶּלֶךְ <small>(מלכים א' ד, ה)</small>, יאמר ממנו לנקבה <b>רֵעָה</b> ולרבות <b>רֵעוֹת</b>. <b>רֵעוֹתֶיהָ</b> מוּבָאוֹת לָךְ <small>(תהלים מה, טו)</small>. ומשקל אחר נקבה <b>רַעְיָה, רַעְיָתִי</b> יָפָתִי <small>(שיר השירים ב, י)</small>. ומשקל אחר וְאִשָּׁה <b>רְעוּתָהּ</b> <small>(ירמיה ט, יט)</small>. <b>וההתפעל</b> אַל <b>תִּתְרַע</b> אֶת בַּעַל אָף <small>(משלי כב, כד)</small>. ויש מפרשים מזה הענין <b>וּרְעוּת רוּחַ</b>, ו<b>רַעְיוֹן רוּחַ</b>. ואפשר להיות מזה השרש <b>רֵעֲךָ</b> וְרֵעַה [וְרֵעַ] אָבִיךָ <small>(משלי כז, י)</small>, בנפול <b>למ"ד</b> הפעל ויהיה <b>רֵעַ</b> בשקל <b>בֵּן</b> ששרשו <b>בָּנָה</b>. וכן שָׁמַעְנוּ גְאוֹן מוֹאָב גֵּא מְאֹד <small>(ישעיה טז, ו)</small>, ששרשו <b>גָּאָה</b> ואף על פי שבא בחבור הקבוץ רעים <b>רֵעִים</b> <small>(ישעיה יט, ד)</small>, <b>רֵעֵי</b> אִיּוֹב <small>(איוב ב, יא)</small>, כדרך נחי ה<b>עי"ן</b>, כי בדרך נחי ה<b>למ"ד</b> היה לו לומר <b>רְעֵי</b> בשקל <b>בְּנֵי, פְּנֵי</b> אולי בא כן מפני ה<b>עי"ן</b> שהיא גרונית שהיא לחטוף עליה ולומר <b>רְעִי</b>. והראיה כי הם מזה השרש ה<b>יו"ד</b> הכתובה במלה וּרְהַב <b>רֵעֶיךָ</b> <small>(משלי ו, ג)</small>. וכן וְנָתַתִּי <b>לְרֵעֶיךָ</b> <small>(שמואל ב' יב, יא)</small>, כתוב ב<b>יו"ד</b> והם שניהם ענין יחיד אם כן ה<b>יו"ד למ"ד</b> הפעל. וענין אחר <b>וּבְרַעְיוֹן</b> לִבּוֹ <small>(קהלת ב, כב)</small>. ומשקל אחר <b>וּרְעוּת</b> רוּחַ <small>(קהלת א, יד)</small>. ובחסרון <b>למ"ד</b> הפעל בַּנְתָּה <b>לְרֵעִי</b> <small>(תהלים קלט, ב)</small>, וְלִי מַה יָּקְרוּ<b> רֵעֶיךָ</b> אֵל <small>(תהלים קלט, יז)</small>, ענין כולם הרצון והמחשבה מתרגום רצון. ופירוש <b>וְלִי מַה יָּקְרוּ רֵעֶיךָ אֵל</b> לפי שאמר בַּנְתָּה <b>לְרֵעִי</b> מֵרָחוֹק אמר כי אתה תבין רצוני ומחשבתי מרחוק קודם שאחשוב ויהיה לי רצון אבל רצונך ומחשבותיך הם יקרים לי כי לא אוכל לדעתם. ויש מפרשים מזה כִּי אֵינָם יוֹדְעִים לַעֲשׂוֹת <b>רָע</b> <small>(קהלת ד, יז)</small>, כלומר רצון הבורא. וענין אחר <b>רֹעֶה</b> עֲקָרָה לֹא תֵלֵד <small>(איוב כד, כא)</small>, <b>יִרְעוּךְ</b> קָדְקֹד <small>(ירמיה ב, טז)</small>, <b>וְרָעוּ</b> דָּלִיּוֹתָיו <small>(ירמיה יא, טז)</small>, <b>וְרָעוּ</b> אֶת אֶרֶץ אַשּׁוּר בַּחֶרֶב <small>(מיכה ה, ה)</small>. ויתכן להיות מן הענין הזה כל רועיך תרעה רוח, כלומר שהרוח שהם רודפים תשבר אותם ענינם ענין שבר. ואפשר שיהיה <b>וְרָעוּ דָּלִיּוֹתָיו</b> פעל עומר רוצה לומר ונשברו. ואפשר שיהיה נפעל מן השרש הזה <b>יֵרַע</b> שָׂרִיד בְּאָהֳלוֹ <small>(איוב כ, כו)</small>, ואף על פי שהוא פתח והיה משפטו קמץ, ובא פתח לפי שהוא <b>מלעיל</b>. וכבר כתבנוהו בשרש <b>יָרַע</b>. וכן מפרשים מזה הענין <b>וּרְעוּת רוּחַ</b>.
<h3>רעל</h3>
סַף <b>רַעַל</b> <small>(זכריה יב, ב)</small>. ובתוספת<b> תי"ו</b> ו<b>ה"א</b> הִשְׁקִיתָנוּ יַיִן <b>תַּרְעֵלָה</b> <small>(תהלים ס, ה)</small>, כּוֹס <b>הַתַּרְעֵלָה</b> <small>(ישעיה נא, יז)</small>. <b>ובנין הפעל ממנו</b> [הָפְעַל] וְהַבְּרושִׁים <b>הָרְעָלוּ</b> <small>(נחום ב, ד)</small>, כתב רבי יונה ענין הכל מבוכה ומהומה. וכן כתב אדוני אבי ז"ל ענין <b>תַּרְעֵלָה</b> ו<b>הָרְעָלוּ</b> לשון רעדה. ואנו רגילים לפרש סם המות. ויונתן תרגם <b>וְרַבָּנֵי מַשִׁרְיָתְהוֹן מְסַרְבְּלִין בְּצִבְעוֹנִין</b>. וענין אחר וְהַשֵּׁירוֹת <b>וְהָרְעָלוֹת</b> <small>(ישעיה ג, יט)</small>, יש מפרשים <b>מנבור"ש</b> בלע"ז. ויש מפרשים מן המשנה <small>(שבת פרק ששי משנה ו. דף סה ע"א)</small> ערביות יוצאות רעולות, ופירשו הגאונים ז"ל נשים ערביות יוצאות רעולות כדכתיב והשרות והרעלות, ושמו מלשון ערבי <b>גר"ץ</b>. ופירושו שמשימות צעיף על ראשן ומכסות כל הפנים שאין נראה להם אלא העינים וקשורות למטה. ויונתן תרגם <b>חֲנִיסְנְסַיָא</b> כמו שתרגם וְהָחַמָּנִים <small>(ישעיה יז, ח)</small>.
<h3>רעם</h3>
<b>רָעֲמוּ</b> פָּנִים <small>(יחזקאל כז, לה)</small>. <b>והכבד</b> [הִפְעִיל] בַּעֲבוּר <b>הַרְּעִמָהּ</b> <small>(שמואל א' א, ו)</small>, ודגש ה<b>רי"ש</b> כדגש <b>מִקְּדָשׁ</b> י"י <small>(שמות טו, יז)</small>, ענין זעם פנים. וענין אחר <b>יִרְעַם</b> הַיָּם וּמְלֹאוֹ <small>(תהלים צח, ז)</small>. <b>והכבד</b> [הִפְעִיל] אֵל הַכָּבוֹד <b>הִרְעִים</b> <small>(תהלים כט, ג)</small>, <b>יַרְעֵם</b> מִן שָׁמַיִם <small>(שמואל ב' כב, יד)</small>, וּבְקוֹל כָּמֹהוּ <b>תַרְעֵם</b> <small>(איוב מ, ט)</small>. <b>והשם</b> <b>וְרַעַם</b> גְּבוּרֹתָו [גְּבוּרוֹתָיו] מִי יִתְבּוֹנָן <small>(איוב כו, יד)</small>, <b>רַעַם</b> שָׂרִים וּתְרוּעָה <small>(איוב לט, כה)</small>, הֲתַלְבִּישׁ צַוָּארוֹ <b>רַעְמָה</b> <small>(איוב לט, יט)</small>, ענינם כענין הרעשה.
<h3>רען</h3>
הפעל הזה נמצא כפול ה<b>למ"ד</b> וְכִפָּתוֹ לֹא<b> רַעֲנָנָה</b> <small>(איוב טו, לב)</small>, פעל חולף כי הוא <b>מלעיל</b>. אַף עַרְשֵׂנוּ <b>רַעֲנָנָה</b> <small>(שיר השירים א, טז)</small>, <b>תאר</b> כי הוא <b>מלרע</b>. כְּזַיִת <b>רַעֲנָן</b><small>(תהלים נב, י)</small>, וְהָיָה עָלֵהוּ <b>רַעֲנָן</b> <small>(ירמיה יז, ח)</small>, בְּשֶׁמֶן <b>רַעֲנָן</b> <small>(תהלים צב, יא)</small>. והקבוץ ידגש דְּשֵׁנִים <b>וְרַעֲנַנִּים</b> יִהְיוּ <small>(תהלים צב, טו)</small>, ענינם ענין לחות. ואמרו <b>בְּשֶׁמֶן רַעֲנָן</b> כלומר חדש.
<h3>רעף</h3>
<b>יִרְעֲפוּ</b> עֲלֵי אָדָם רָב <small>(איוב לו, כח)</small>, <b>יִרְעֲפוּן</b> דָּשֶׁן <small>(תהלים סה, יב)</small>, <b>יִרְעֲפוּ</b> נְאוֹת מִדְבָּר <small>(תהלים סח, יג)</small>, וּשְׁחָקִים <b>יִרְעֲפוּ</b> טָל <small>(משלי ג, כ)</small>. <b>והכבד</b> [הִפְעִיל] <b>הַרְעִיפוּ</b> שָׁמַיִם מִמַּעַל <small>(ישעיה מה, ח)</small>, ענין הזלה.
<h3>רעץ</h3>
<b>תִּרְעַץ</b> אוֹיֵב <small>(שמות טו, ו)</small>, <b>וַיִּרְעֲצוּ</b> וַיְרֹצְצוּ <small>(שופטים י, ח)</small>, ענין שבירה.
<h3>רעשׁ</h3>
<b>וְרָעֲשׁוּ</b> מִפָּנַי דְּגֵי הַיָּם <small>(יחזקאל לח, כ)</small>, אֶרֶץ<b> רָעָשָׁה</b> <small>(שופטים ה, ד)</small>, <b>יִרְעֲשׁוּ</b> הָאִיִּים <small>(יחזקאל כו, טו)</small>, <b>תִּרְעַשְׁנָה</b> חוֹמוֹתַיִךְ <small>(יחזקאל כו, י)</small>, <b>וַתִּרְעַשׁ</b> הָאָרֶץ <small>(ירמיה נא, כט)</small>. <b>והנפעל</b> <b>נִרְעֲשָׁה</b> הָאָרֶץ <small>(ירמיה נ, מו)</small>. <b>והכבד</b> [הִפְעִיל] <b>הִרְעַשְׁתִּי</b> גוֹיִם <small>(יחזקאל לא, טז)</small>, <b>הִרְעַשְׁתָּה</b> אֶרֶץ פְּצַמְתָּהּ <small>(תהלים ס, ד)</small>, <b>הֲתַרְעִישֶׁנּוּ</b> כָּאַרְבֶּה <small>(איוב לט, כ)</small>, <b>מַרְעִישׁ</b> מַמְלָכוֹת <small>(ישעיה יד, טז)</small>. <b>והשם</b> <b>רַעַשׁ</b> גָּדוֹל <small>(יחזקאל ג, יב)</small>, לַחְמְךָ <b>בְּרַעַשׁ</b> תֹּאכֵל <small>(יחזקאל יב, יח)</small>, ענינם התנועה והרעדה <b>טרמל"ו</b> [<b>טרימ"ר</b>] בלע"ז. אבל<b> יִרְעַשׁ</b> כַּלְּבָנוֹן פִּרְיוֹ <small>(תהלים עב, טז)</small>, אמרו שהוא כמו הפוך יעשר. ורבי יונה פירשו יפרה וירבה, ודמהו ללשון הערב האומר לברכה ולפריה <b>רג"ש</b>. וענין <b>פִּרְיוֹ</b> בניו, כלומר שירבו בניו כרבות עצי הלבנון. ורבי אברהם אבן עזרא ז"ל פירשו כפשוטו <b>יִרְעַשׁ</b> זה הפרי שהוא הבר. והטעם שיהיה גדול שירעש עצי הלבנון.
<h3>רפא</h3>
וָשָׁב<b> וְרָפָא</b> לוֹ <small>(ישעיה ו, י)</small>, <b>רְפָאֵנִי</b> י"י וְאֵרָפֵא <small>(ירמיה יז, יד)</small>, <b>וַיִּרְפָּא</b> אֱלֹהִים <small>(בראשית כ, יז)</small>, וַיַּחַנְטוּ <b>הָרֹפְאִים</b> <small>(בראשית נ, ב)</small>, <b>רֹפְאֵי</b> אֱלִל <small>(איוב יג, ד)</small>, דְּרָכָיו רָאִיתִי <b>וְאֶרְפָּאֵהוּ</b> <small>(ישעיה נז, יח)</small>. <b>והשם</b> <b>רפואה</b> <b>רְפֻאוֹת</b> תְּעָלָה אֵין לָךְ <small>(ירמיה ל, יג)</small>. ומשקל אחר <b>רִפְאוּת</b> תְּהִי לְשָׁרֶּךָ <small>(משלי ג, ח)</small>. ומשקל אחר הִנְנִי מַעֲלֶה לָּהּ אֲרֻכָה <b>וּמַרְפֵּא</b> <small>(ירמיה לג, ו)</small>, לְאֵין <b>מַרְפֵּא</b> <small>(דברי הימים ב' לו, טז)</small>. <b>והנפעל</b> <b>נִרְפָּא</b> הַנֶּתֶק טָהוֹר הוּא <small>(ויקרא יג, לז)</small>. וְנִרְפּאוּ [<b>וְנִרְפּוּ</b>] הַמָּיִם <small>(יחזקאל מז, ח)</small>, נחה ה<b>אל"ף</b>. רְפָאֵנִי י"י <b>וְאֵרָפֵא</b> <small>(ירמיה יז, יד)</small>, אָז <b>תֵּרָפְאוּ</b> <small>(שמואל א' ו, ג)</small>.<b> וההתפעל</b> <b>לְהִתְרַפֵּא</b> בְיִזְרְעֶאל <small>(דברי הימים ב' כב, ו)</small>.<b> והכבד</b> [פִּעֵל] וְאֶת הַחוֹלָה לֹא <b>רִפֵּאתֶם</b> <small>(יחזקאל לד, ד)</small>, <b>וַיְרַפְּאוּ</b> אֶת שֶׁבֶר עַמִּי <small>(ירמיה ו, יד)</small>, <b>וְרַפֹּא יְרַפֵּא</b> <small>(שמות כא, יט)</small>. והוא <b>יוצא</b> לשלישי, רצה לומר שישכור לו הרופא. וכן אמר התרגום <b>וְאֲגַר אָסְיָא יְשַׁלֵּם</b>. וכן אמרו רבותינו ז"ל <small>(בבא קמא פח ע"א)</small> שאם הוא רופא ורוצה לרפאתו אין שומעין לו דאסר ליה דמית עלי כאריא ארבא. ואשר בא ממנו כדרך בעלי ה<b>ה"א</b> שׁוּבוּ בָּנִים שׁוֹבָבִים <b>אֶרְפָּה</b> מְשׁוּבֹתֵיכֶם <small>(ירמיה ג, כב)</small>, <b>רְפָה</b> שְׁבָרֶיהָ כִי מָטָה <small>(תהלים ס, ד)</small>, נכתבו ב<b>ה"א</b> ונקראו כבעלי ה<b>אל"ף</b>. יִמְחַץ וְיָדָו [וְיָדָיו] <b>תִּרְפֶּינָה</b> <small>(איוב ה, יח)</small>. <b>והכבד</b> [פִּעֵל] <b>וַיְרַפּוּ</b> אֶת שֶׁבֶר בַּת עַמִּי <small>(ירמיה ח, יא)</small>, <b>רִפִּאנוּ</b> אֶת בָּבֶל <small>(ירמיה נא, ט)</small>, נכתב כבעלי ה<b>אל"ף</b> ונקרא בבעלי ה<b>ה"א</b>. <b>והנפעל</b> וְלֹא <b>נִרְפָּתָה</b> <small>(שם)</small>, אֲשֶׁר לֹא יוּכַל <b>לְהֵרָפֵה</b> עוֹד יט, יא)</small>, <b>וַיֵּרָפוּ</b> הַמַּיִם <small>(מלכים ב' ב, כב)</small>. <b>והשם</b> לְעֵת <b>מַרְפֵּה</b> וְהִנֵּה בְעָתָה <small>(ירמיה ח, טו)</small>. ובדרך ההשאלה<b> וַיְרַפֵּא</b> אֶת מִזְבַּח י"י הֶהָרוּס <small>(מלכים א' יח, ל)</small>. וכן בדרך ההשאלה כַּאֲשֶׁר יִשְׁבֹּר אֶת כְּלִי הַיּוֹצֵר אֲשֶׁר לֹא יוּכַל <b>לְהֵרָפֵה</b> עוֹד <small>(ירמיה יט, יא)</small>. וכן בדרך ההשאלה בענין הסליחה <b>רְפָאָה</b> נַפְשִׁי כִּי חָטָאתִי לָךְ <small>(תהלים מא, ה)</small>, וַיִּשְׁמַע י"י אֶל יְחִזְקִיָּהוּ <b>וַיִּרְפָּא</b> אֶת הָעָם <small>(דברי הימים ב' ל, כ)</small>, וָשָׁב<b> וְרָפָא</b> לוֹ <small>(ישעיה ו, י)</small>, והדומים להם. ומהשרש הזה בענין אחר <b>רְפָאִים</b> יֵחָשְׁבוּ אַף הֵם <small>(דברים ב, יא)</small>, נִשְׁאַר מִיֶּתֶר <b>הָרְפָאִים</b> <small>(דברים ג, יא)</small>, ענינם גבורי הענקים. והיחיד מהם נוֹלַד <b>לְהָרָפָא</b> <small>(דברי הימים א' כ, ו)</small>, אֵל נוּלְּדוּ <b>לְהָרָפָא</b> <small>(דברי הימים א' כ, ח)</small>, וה<b>ה"א</b> <b>ה"א</b> הידיעה ונכתבו עם <b>למ"ד</b> השימוש כמו לְהָעָם הזה <small>(דברי הימים ב' י, יז)</small>, <b>לְהַגְּדוּד</b> אֲשֶׁר בָּא אֵלָיו <small>(דברי הימים ב' ב' כה, והדומים להם כמו שכתבנו בחלק הדקדוק. אלה השנים אשר בדברי הימים נכתבו ב<b>אל"ף</b>. ובספר שמואל <small>(שמואל ב' כא, טז, יח, כ, כב)</small> נכתבו <b>הָרָפָה</b>, <b>לְהָרָפָה</b>, ב<b>ה"א</b> והיא במקום <b>אל"ף</b> רפא, רפאים. וענין אחר אִם <b>רְפָאִים</b> יָקוּמוּ <small>(תהלים פח, יא)</small>, בִּקְהַל <b>רְפָאִים</b> יָנוּחַ <small>(משלי כא, טז)</small>, כִּי <b>רְפָאִים</b> שָׁם <small>(משלי ט, יח)</small>, <b>הָרְפָאִים</b> יְחוֹלָלוּ <small>(איוב כו, ה)</small>, ענינם המתים. ויש מפרשים <b>הָרְפָאִים יְחוֹלָלוּ</b> רמז לגרגרי הזרע שהם מתחת הארץ כמתים ויחיו אחרי כן ויחוללו. ואמר מִתַּחַת מַיִם <small>(שם)</small> כמו מתחת והם סבה ללחות הארץ אשר ממנה יצמחו הזרעים.
<h3>רפד</h3>
<b>יִרְפַּד</b> חָרוּץ עֲלֵי טִיט <small>(איוב מא, כב)</small>. <b>והשם</b> <b>רְפִידָתוֹ</b> זָהָב <small>(שיר השירים ג, י)</small>. <b>והכבד</b> [פִּעֵל] <b>רִפַּדְתִּי</b> יְצוּעָי <small>(איוב יז, יד)</small>, ענין הצעה, <b>רַפְּדוּנִי</b> בַּתַּפּוּחִים <small>(שיר רהשירים ב, ה)</small>, פירוש סמכוני או חזקוני בתפוחים שתציעו לפני.
<h3>רפה</h3>
הִנֵּה נָא <b>רָפָה</b> הַיּוֹם לַעֲרֹב <small>(שופטים יט, ט)</small>, אָז <b>רָפְתָה</b> רוּחָם <small>(שופטים ח, ג)</small> וַחֲשַׁשׁ לֶהָבָה<b> יִרְפֶּה</b> <small>(ישעיה ה, כד)</small>. ופירושו וחשש בלהבה ירפה. אז הוא <b>יוצא</b> ופירושו ולשון להבה ירפה החשש. <b>והתאר</b> הֶחָזָק הוּא <b>הֲרָפֶה</b> <small>(במדבר יג, יח)</small>, וְהוּא יָגֵעַ <b>וּרְפֵה</b> יָדַיִם <small>(שמואל ב' יז, ב)</small>, וְיָדַיִם <b>רָפוֹת</b> תְּחַזֵּק <small>(איוב ד, ג)</small>. <b>והשם מֵרִפְיֹון</b> יָדָיִם <small>(ירמיה מז, ג)</small>. <b>והנפעל</b> <b>נִרְפִּים</b> אַתֶּם <small>(שמות ה, יז)</small>. <b>וההתפעל</b> <b>הִתְרַפִּיתָ</b> בְּיוֹם צָרָה <small>(משלי כד, י)</small>, גַּם <b>מִתְרַפֶּה</b> בִמְלַאכְתּוֹ <small>(משלי יח, ט)</small>. <b>והכבד</b> [פִּעֵל] וּמְזִיחַ אֲפִיקִים<b> רִפָּה</b> <small>(איוב יב, כא)</small>, <b>תְּרַפֶּינָה</b> כַנְפֵיהֶן <small>(יחזקאל א, כד)</small>. כִּי עַל כֵּן הוּא <b>מְרַפֵּא</b> אֶת יְדֵי אַנְשֵׁי הַמִּלְחָמָה הַנִּשְׁאָרִים בָּעִיר <small>(ירמיה לח, ד)</small>, כתוב ב<b>אל"ף</b>. וכן בא השם ב<b>אל"ף</b> כי <b>מַרְפֵּא</b> יַנִּיחַ חֲטָאִים גְּדוֹלִים <small>(קהלת י, ד)</small>, חַיֵּי בְשָׂרִים לֵב <b>מַרְפֵּא</b> <small>(משלי יד, ל)</small>, כלומר מי שיש לו לב רפה הוא חיי בשרים. ענין הרפיון ידוע. וענין קרוב לזה <b>וַיִּרֶף</b> מִמֶּנּוּ <small>(שמות ד, כו)</small>. <b>והכבד</b> [הִפְעִיל] <b>הֶרֶף</b> מִמֶּנִּי וְאַשְׁמִידֵם <small>(דברים ט, יד)</small>, <b>הֶרֶף</b> מֵאַף <small>(תהלים לו, ח)</small>, לֹא <b>אַרְפְּךָ</b> <small>(יהושע א, ה)</small>, לֹא <b>תַרְפֵּנִי</b> עַד בִּלְעִי רֻקִּ <small>(איוב ז, יט)</small>.
<h3>רפס</h3>
<b>וַתִּרְפֹּס</b> נַהֲרוֹתָם <small>(יחזקאל לב, ב)</small>. בְּרַגְלֵיכֶם <b>תִּרְפֹּשׂוּן</b> <small>(יחזקאל לד, יח)</small>, כתוב ב<b>שׁי"ן</b>. <b>וההתפעל</b> <b>מִתְרַפֵּס</b> בְּרַצֵּי כָסֶף <small>(תהלים סח, לא)</small>, לֵךְ <b>הִתְרַפֵּס</b> וּרְהַב רֵעֶיךָ <small>(משלי ו, ג)</small>. <b>והשם</b> <b>וּמִרְפַּשׂ</b> רַגְלֵיכֶם תִּשְׁתֶּינָה <small>(יחזקאל לד, יט)</small>, כתוב ב<b>שִֹי"ן</b>. <b>והנפעל</b> מַעְיָן <b>נִרְפָּשׂ</b> <small>(משלי כה, כו)</small>, כתוב ב<b>שִֹי"ן</b>. והמסורת ג' כתיבין <b>שִֹי"ן</b> בלישניהון. ובארמית דומה לזה הלשון וּשְׁאָרָא בְּרַגְלַיהּ [בְּרַגְלַהּ] <b>רָפְסָה</b> <small>(דניאל ז, ז)</small>, ענינם כענין ההדרכה והרמיסה <b>טריפישמינ"ט</b> בלע"ז. ופירוש <b>לֵךְ</b> <b>הִתְרַפֵּס וּרְהַב רֵעֶיךָ</b>, שים עצמך כקרקע לפניו כלומר שתכנע לפניו ותחזק רעך בדבריך הרכים.
<h3>רפק</h3>
<b>מִתְרַפֶּקֶת</b> עַל דּוֹדָהּ <small>(שיר השירים ח, ה)</small>, ענינו לפי מקומו מתגעגעת. ואדוני אבי ז"ל פירשו מתחברת מלשון הערב שקורין לחבר <b>רפא"ק</b> ולחבורה <b>רפאק"ה</b>.
<h3>רפשׁ</h3>
<b>רֶפֶשׁ</b> וָטִיט <small>(ישעיה נז, כ)</small>, ידוע בשש נקודות.
<h3>רפת</h3>
וְאֵין בָּקָר <b>בָּרְפָתִים</b> <small>(חבקוק ג, יז)</small>, ידוע בדברי רבותינו ז"ל <small>(פסחים ח ע"א)</small> רפת של בקר, והוא בית הבקר.
<h3>רצץ</h3>
וְאֶת מִי עָשַׁקְתִּי אֶת מִי <b>רַצּוֹתִי</b> <small>(שמואל א' יב, ג)</small>, לֹא עֲשַׁקְתָּנוּ וְלֹא <b>רַצּוֹתָנוּ</b> <small>(שמואל א' יב, ד)</small>, <b>הָרֹצְצוֹת</b> אֶבְיוֹנִים <small>(עמוס ד, א)</small>, עָשׁוּק <b>וְרָצוּץ</b> <small>(דברים כח, לג)</small>,<b> רְצוּץ</b> מִשְׁפָּט <small>(הושע ה, יא)</small>, קָנֶה <b>רָצוּץ</b> <small>(ישעיה מב, ג)</small>, וְשַׁלַּח <b>רְצוּצִים</b> חָפְשִׁים <small>(ישעיה נח, ו)</small>. <b>והפעל הכבד</b> [פִּעֵל] כִּי <b>רִצַּץ</b> עָזַב דַּלִּים <small>(איוב כ, יט)</small>, ענינם ענין שבירה. אבל יקרא רצוץ מי שאינו שבור מכל וכל כמו שאמר קָנֶה <b>רָצוּץ</b> לֹא יִשְׁבּוֹר וּפִשְׁתָּה כֵהָה לֹא יְכַבֶּנָּה <small>(ישעיה מב, ג)</small>. ואפשר להיות מן השרש הזה לֹא יִכְהֶה וְלֹא <b>יָרוּץ</b> <small>(ישעיה מב, ד)</small>, <b>וְתָרֻץ</b> גֻּלַּת הַזָּהָב <small>(קהלת יב, ו)</small>,<b> וְנָרֹץ</b> הַגַּלְגַּל <small>(שם)</small>, בְּתָפְשָׂם בְּךָ בַכַּפך [בַכַּף] <b>תֵּרוֹץ</b> <small>(יחזקאל כט, ז)</small>, וַיִּרְעֲצוּ <b>וַיְרֹצְצוּ</b> <small>(שופטים י, ח)</small>. וכבר זכרנום בשרש <b>רוץ</b>. <b>והשם</b> מִתְרַפֵּס <b>בְּרַצֵּי</b> כָסֶף <small>(תהלים סח, לא)</small>, פירוש חתיכות כסף.
<h3>רצד</h3>
לָמָּה <b>תְּרַצְּדוּן</b> הָרִים גַּבְנֻנִּים <small>(תהלים סח, יז)</small>, יש מפרשים כמו תרקדון או ענינו לפי מקומו תשפילו עצמכם. ובאות ה<b>דלי"ת</b> לרבינו האיי ז"ל מפרש לשון עיון ותוחלת כאילו אמר מה אתם מעיינים ומיחלים לכך והוא קרוב ללשון הערב שקוראים לעיון הדבר <b>אלרצ"ד</b>.
<h3>רצה</h3>
כִּי <b>רָצוּ</b> עֲבָדֶיךָ אֶת אֲבָנֶיהָ <small>(תהלים קב, טו)</small>, <b>וְאֶרְצֶה</b> בּוֹ וְאֶכָּבְדָ [וְאֶכָּבְדָה] <small>(חגי א, ח)</small>, <b>רוֹצֶה</b> י"י אֶת יְרֵאָיו <small>(תהלים קמז, יא)</small>, וְאוֹר פָּנֶיךָ כִּי <b>רְצִיתָם</b> <small>(תהלים מד, ד)</small> <b>רְצֵה</b> י"י לְהַצִּילֵנִי <small>(תהלים מ, יד)</small>, וְלֹא יֹסִיף <b>לִרְצוֹת</b> עוֹד <small>(תהלים עז, ח)</small>, וְכִי יַעֲלוּ עֹלָה וּמִנְחָה אֵינֶנִּי<b> רֹצָם</b> <small>(ירמיה יד, יב)</small>, יְהִי <b>רְצוּי</b> אֶחָיו <small>(דברים לג, כד)</small>, אִם תִּהְיֶה לְטוֹב לְהָעָם הַזֶּה <b>וּרְצִיתָם</b> <small>(דברי הימים ב' י, ז)</small>, פירוש שיהיו רצויים. ורבי יונה פירשו יוצא כלומר שתרצה אותם בדבריך הטובים. וְאַחֲרֵיהֶם בְּפִיהֶם <b>יִרְצוּ</b> סֶלָה <small>(תהלים מט, יד)</small>, פירוש אחריהם בניהם רצונו לומר כי בני הרשעים ירצו במה שיצום אביהם על העושק ועל המרוצה, וזהו בפיהם במה שיאמרו להם ויצום. <b>והנפעל</b> <b>וְנִרְצָה</b> לוֹ <small>(ויקרא א, ד)</small>, פירשו רבותינו ז"ל <small>(ספרא פרשת ויקרא)</small> על מה הוא מרצה לו אם על כריתות ומיתות בין דין, ומיתה בידי שמים ומלקות הרי ענשן אמור, הא אינו מרצה אלא על עשה ולא העשה הניתק לעשה שאין מפורש ענשן, וכשמביא עולה נדבה אף על פי שאינו מצווה בזה נרצה לו לכפר עליו על מה שחטא בעשה ולא תעשה הניתק לעשה. פִּגּוּל הוּא לֹא <b>יֵרָצֶה</b> <small>(ספרא יט, ז)</small>. <b>וההתפעל</b> וּבַמֶּה <b>יִתְרַצֶּה</b> זֶה אֶל אֲדֹנָיו <small>(שמואל א' כט, ד)</small>. <b>והכבד</b> [פִּעֵל] בָּנָיו <b>יְרַצּוּ</b> דַלִּים <small>(איוב כ, י)</small>. <b>והשם</b> וַיָּפֶק <b>רָצוֹן</b> מֵי"י <small>(משלי ח, לה)</small>, <b>וּבִרְצֹנָם</b> עִקְּרוּ שׁוֹר <small>(בראשית מט, ו)</small>. וענין אחר עַד <b>רָצְתָה</b> הָאָרֶץ אֶת שַׁבְּתוֹתֶיהָ <small>(דברי הימים ב' לו, כא)</small>, אָז <b>תִּרְצֶה</b> הָאָרֶץ <small>(ויקרא כו, לד)</small>, וְהֵם <b>יִרְצוּ</b> אֶת עֲוֹנָם <small>(ויקרא כו, מא)</small>, עַד <b>יִרְצֶה</b> כְּשָׂכִיר יוֹמוֹ <small>(איוב יד, ו)</small>. <b>והנפעל</b> כִּי <b>נִרְצָה</b> עֲוֹנָהּ <small>(ישעיה מ, ב)</small>. <b>והכבד</b> [הִפְעִיל]<b> וְהִרְצָת</b> אֶת שַׁבְּתֹתֶיהָ <small>(ויקרא כו, לד)</small>, משפטו והרצתה, ענינם ענין השלמה והוא קרוב לענין הראשון. וענין אחר אִם רָאִיתָ גַנָּב <b>וַתִּרֶץ</b> עִמּוֹ <small>(תהלים נ, יח)</small>, משפטו <b>וַתִּרְצֶה</b>. וְהַחַיּוֹת <b>רָצוֹא</b> וָשׁוֹב <small>(יחזקאל א, יד)</small>, ה<b>אל"ף</b> תמורת ה<b>ה"א</b> ענינם ענין הליכה. ורבי יונה פירש מענין זה <b>בִּרְצֹתוֹ</b> עִם אֱלֹהִים <small>(איוב לד, ט)</small>, כלומר בהתהלכו עם אלהים. ואין צורך להוציאו ממשמעו. ויש לפרש ותרץ עמו גם כן מענין רצון כלומר רצית להיות עמו. ועוד פירשו מזה לטוב להעם הזה ורציתם, כלומר שתילך עמם על דעתם וחפצם. ועוד פירשו מזה <b>וְאַחֲרֵיהֶם בְּפִיהֶם יִרְצוּ סֶלָה</b>, כלומר שהם הולכים אחריהם אל המות בהליכתם. ופירוש בפיהם כמו כפיהם כמו אִישׁ <b>כְּפִי</b> עֲבֹדָתוֹ <small>(במדבר ז, ה)</small>, <b>לְפִי</b> אָכְלוֹ <small>(שמות יב, ד)</small>, שענינם כמו.
<h3>רצח</h3>
וְרָצַח גֹּאֵל הַדָּם אֶת <b>הָרֹצֵחַ</b> <small>(במדבר לה, כז)</small>, <b>וּרְצָחוֹ</b> נֶפֶשׁ <small>(דברים כב, כו)</small>, <b>הֲרָצַחְתָּ</b> וְגַם יָרָשְׁתָּ <small>(מלכים א' כא, יט)</small>, לֹא <b>תִרְצַח</b> <small>(שמות כ, יד)</small>, הֲגָנֹב<b> רָצֹחַ</b> <small>(ירמיה ז, ט)</small>. <b>והשם</b> לִפְתֹּחַ פֶּה <b>בְּרֶצַח</b> <small>(יחזקאל כא, כז)</small>, <b>בְּרֶצַח</b> בְּעַצְמוֹתַי <small>(תהלים מב, יא)</small>, בסגול. <b>והנפעל</b> הָאִשָּׁה <b>הַנִּרְצָחָה</b> <small>(שופטים כ, ד)</small>, בְּתוֹךְ רְחֹבוֹת <b>אֵרָצֵחַ</b> <small>(משלי כב, יג)</small>. <b>והכבד</b> [פִּעֵל] דֶּרֶךְ <b>יְרַצְּחוּ</b> שֶׁכְמָה <small>(הושע ו, ט)</small>, בֶּן <b>הַמְרַצֵּחַ</b> הַזֶּה <small>(מלכים ב' ו, לב)</small>, וְעַתָּה <b>מְרַצְּחִים</b> <small>(ישעיה א, כא)</small>. <b>תְּרָצְּחוּ</b> כֻלְּכֶם <small>(תהלים סב, ד)</small>, נחלקו במלה הזאת בן אשר ובן נפתלי, כי בן נפתלי קורא אותה בפתחות ה<b>רי"ש</b> ופירוש הפסוק עַד אָנָה תְּהוֹתְתוּ עַל אִישׁ <small>(שם)</small> כלומר שתחשבו הוות על בני איש תרצחו כולכם כלומר שכולכם מרצחים. ובן אשר קורא המלה בקמצות ה<b>רי"ש</b> <b>תְּרָצְּחוּ</b> ותהיה המלה מבנין שלא נזכר פעלו מהדגוש ויהיה פירושו על דרך תפלה כלומר עַד אָנָה תְּהוֹתְתוּ עַל אִישׁ תְּרָצְּחוּ יהי רצון שתרצחו כולכם ותהיו <b>כְּקִיר נָטוּי</b> גדר הדחויה שהם קרובים לנפול כן תהיו תמיד בפחד.
<h3>רצע</h3>
אֲדֹנָיו אֶת אָזְנוֹ <b>בַּמַּרְצֵעַ</b> <small>(שמות כא, ו)</small>, ענינו ינקוב. ושם הכלי שנוקבין בו מרצע <b>אליזנ"א</b> בלע"ז.
<h3>רצף</h3>
עֻגַת <b>רְצָפִים</b> <small>(מלכים א' יט, ו)</small>. וּבְיָדוֹ<b> רִצְפָּה</b> <small>(ישעיה ו, ו)</small>, גחלים וגחלת. <b>וְרִצְפָה</b> עָשׂוּי לֶֹחָצֵר סָבִיב <small>(יחזקאל מ, יז)</small>, <b>רִצְפַת</b> בַּהַט וָשֵׁשׁ <small>(אסתר א, ו)</small>. ומשקל אחר <b>מַרְצֶפֶת</b> אֲבָנִים <small>(מלכים ב' טז, יז)</small>, ענינם ענין הצעת אבנים בקרקע. והפעל ממנו תּוֹכוֹ <b>רָצוּף</b> אַהֲבָה <small>(שיר השירים ג, י)</small>, ויש לפרשו מהענין הראשון. ויונתן תרגם <b>עֻגַת רְצָפִים</b> <b>חֲרָרָא מְעַפְפָא</b>.
<h3>רק</h3>
כִּי <b>רַק</b> עוֹג מֶלֶךְ הַבָּשָׁן <small>(דברים ג, יא)</small>, <b>רַק</b> אִם שָׁמוֹעַ תִּשְׁמַע <small>(דברים טו, ה)</small>, <b>רַק</b> יִהְיֶה י"י אֱלֹהֶיךָ עִמָּךְ <small>(יהושע א, יז)</small>, <b>רַק</b> אֶת דָּמוֹ לֹא תֹאכֵל <small>(דברים טו, כג)</small>, <b>רַק</b> לָאֲנָשִׁים הָאֵל <small>(בראשית יט, ח)</small>. ענין כולם ליחד הדבר וידוע הוא.
<h3>רקק</h3>
<b>הָרַקּוֹת</b> וְהָרָעֹת <small>(בראשית מא, מז)</small>, <b>וְרַקּוֹת</b> בָּשָׂר <small>(בראשית מא, יט)</small>. <b>וּרְקִיקֵי</b> מַצּוֹת <small>(שמות כט, ב)</small>, ענין הדלות והרקות. וכבר זכרתי כְּטִיט חוּצוֹת <b>אֲרִיקֵם</b> <small>(תהלים יח, מג)</small>, בשרש רִיק והכשרתי בו להיות משרש <b>רָקַק</b>. ומענין הזה וַתִּתְקַע אֶת הַיָּתֵד <b>בְּרַקָּתוֹ</b> <small>(שופטים ד, כא)</small>, כְּפֶלַח הָרִמּוֹן <b>רַקָּתֵךְ</b> <small>(שיר השירים ד, ג)</small>, הרקה נקראת <b>טנפל"א</b> בלע"ז. ונקראת רקה למיעוט הבשר בה כמו רקות בשר. וענין אחר וְכִי <b>יָרֹק</b> הַזָּב <small>(ויקרא טו, ח)</small>. <b>והשם</b> וּמִפָּנַי לֹא חָשְׂכוּ <b>רֹק</b> <small>(איוב ל, י)</small>, עַד בִּלְעִי <b>רֻקִּי</b> <small>(איוב ז, יט)</small>, ידוע.
<h3>רקב</h3>
עֵץ לֹא <b>יִרְקַב</b> יִבְחָר <small>(ישעיה מ, כ)</small>, וְשֵׁם רְשָׁעִים <b>יִרְקָב</b> <small>(משלי י, ז)</small>. <b>והשם</b> יָבוֹא <b>רָקָב</b> בַּעֲצָמַי <small>(חבקוק ג, טז)</small>. וְהוּא <b>כְּרָקָב</b> יִבְלֶה <small>(איוב יג, כח)</small>, פירוש כעץ שבא בו רקב יבלה. או יהיה <b>כְּרָקָב</b> <b>שם תאר</b> לעץ. <b>והשם</b> במשקל אחר לעץ <b>רִקָּבוֹן</b> נְחוּשָׁה <small>(איוב מא, יט)</small>, ידוע.
<h3>רקד</h3>
הֶהָרִים <b>רָקְדוּ</b> כְאֵילִים <small>(תהלים קיד, ד)</small>, הֶהָרִים<b> תִּרְקְדוּ</b> כְאֵילִים <small>(תהלים קיד, ו)</small>, עֵת סְפוֹד וְעֵת <b>רְקוֹד</b> <small>(קהלת ג, ד)</small>. <b>והכבד</b> [פִּעֵל] וּשְׂעִירִים <b>יְרַקְּדוּ</b> שָׁם <small>(ישעיה יג, כא)</small>, עַל רָאשֵׁי הֶהָרִים <b>יְרַקֵּדוּן</b> <small>(יואל ב, ה)</small>, וּמֶרְכָּבָה <b>מְרַקֵּדָה</b> <small>(נחום ג, ב)</small>. <b>וכבד אחר</b> [הִפְעִיל] והוא <b>פעל יוצא</b> <b>וַיַּרְקִידֵם</b> כְּמוֹ עֵגֶל <small>(תהלים כט, ו)</small>.
<h3>רקח</h3>
אִישׁ אֲשֶׁר <b>יִרְקַח</b> כָּמֹהוּ <small>(שמות ל, לג)</small>, וּמִן בְּנֵי הַכֹּהֲנִים <b>רֹקְחֵי</b> הַמִּרְקַחַת לַבְּשָׂמִים <small>(דברי הימים א' ט, ל)</small>. <b>והפעל הכבד</b> [פִּעֵל] <b>מְרֻקָּחִים</b> בְּמִרְקַחַת <small>(דברי הימים ב' טז, יד)</small>. <b>והתאר</b> <b>לְרַקָּחוֹת</b> וּלְטַבָּחוֹת <small>(שמואל א' ח, יג)</small>. <b>וכבד אחר</b> [הִפְעִיל]<b> וְהַרְקַח</b> הַמֶּרְקָחָה <small>(יחזקאל כד, י)</small>, והוא <b>מקור</b> או <b>ציווי</b> מן הפעיל. ורבי יונה כתב כי מצאו בספר ירושלמי בקמץ ה<b>ה"א</b> ואם כן יהיה מקור מבנין שלא נזכר פעלו. וכתב כי בספר בבלי מצאו פתח. וכן מצאנוהו אנחנו בספרים מדויקים והמסורת עליו לית ופתח. <b>והשם</b> <b>רֹקַח</b> מַעֲשֵׂה <b>רוֹקֵחַ</b> <small>(שמות ל, לה)</small>. ומשקל אחר יָם יָשִׂים <b>כַּמֶּרְקָחָה</b> <small>(איוב מא, כג)</small>, וְהַרְקַח <b>הַמֶּרְקָחָה</b> <small>(יחזקאל כד, י)</small>, מִגְדְּלוֹת <b>מֶרְקָחִים</b> <small>(שיר השירים ה, יג)</small>, בסגול ה<b>מ"ם</b>. רֹקַח <b>מִרְקַחַת</b> <small>(שמות ל, כה)</small>, רֹקְחֵי <b>הַמִּרְקַחַת</b> <small>(דברי הימים א' ט, ל)</small>, <b>בְּמִרְקַחַת</b> מַעֲשֶׂה <small>(דברי הימים ב' טז, יד)</small>, בחרק ה<b>מ"ם</b>. ומשקל אחר מִיַּיִן <b>הָרֶקַח</b> <small>(שיר השירים ח, ב)</small>, בסגול והוא <b>תאר</b> ליין רוצה לומר מיין הרקוח. ומשקל אחר וַתַּרְבִּי<b> רִקֻּחָיִךְ</b> <small>(ישעיה נז, ט)</small>. ענין הכל מעשה הבשמים כמו שעושים הרופאים המרקחות ממיני הבשמים מעורבים זה בזה. ויש מהם על ידי בישול לפיכך אמר <b>יָם יָשִׂים כַּמֶּרְקָחָה</b>. ופירוש <b>מִגְדְּלוֹת מֶרְקָחִים</b>, בשמים שיעשו מהם מרקחים.
<h3>רקם</h3>
מַעֲשֵׂה <b>רֹקֵם</b> <small>(שמות כו, לו)</small>. <b>והשם</b> שְׁלַל צְבָעִים <b>רִקְמָה</b> <small>(שופטים ה, ל)</small>. והקבוץ <b>לִרְקָמוֹת</b> תּוּבַל <small>(תהלים מה, טו)</small>. וקבוץ השנים צֶבַע <b>רִקְמָתַיִם</b> <small>(שופטים ה, ל)</small>, מעשה הבגדים שיעשו מצבעים רבים באריגה או במחט יקרא רקמה. ומה שאמר <b>צֶבַע רִקְמָתַיִם</b> בלשון שנים רוצה לומר כי רקום בשני פנים מזה ומזה כאחד, או בשני ענינים כמעשה הרקמה. וכן אמר בגווני הַנּוֹצָה אֲשֶׁר לוֹ<b> הָרִקְמָה</b> <small>(יחזקאל יז, ג)</small>. <b>ושלא נזכר פעלו מהדגוש</b> [פֻּעַל] <b>רֻקַּמְתִּי</b> בְּתַחְתִּיּוֹת אָרֶץ <small>(תהלים קלט, טו)</small>. דמה מעשה היצירה בגידים ובעצמות ובבשר ובעור למעשה הרקמה. ומה שאמר בתחתיות ארץ דמה רחם אמו לתחתיות ארץ שהוא מקום נסתר ואפל.
<h3>רקע</h3>
<b>רֹקַע</b> הָאָרֶץ <small>(ישעיה מב, ה)</small>, פירוש פורשה, כלומר שתקן שטחה להיות הצאצאים עליה. <b>לְרֹקַע</b> הָאָרֶץ עַל הַמָּיִם <small>(תהלים קלו, ו)</small>, אֲדִקֵּם <b>אֶרְקָעֵם</b> <small>(שמואל ב' כב, מג)</small>. <b>והשם</b> וַיַּעַשׂ אֱלֹהִים אֶת <b>הָרָקִיעַ</b> <small>(בראשית א, ז)</small> וכן בענין זה <b>וּרְקַע</b> בְּרַגְלְךָ <small>(יחזקאל ו, יא)</small> <b>וְרַקְעֲךָ</b> בְּרָגֶל <small>(יחזקאל כה, ו)</small> כי מכת הרגל בארץ כאילו הוא רוקע מה שתחחיו ושוטח. <b>והכבד</b> [פִּעֵל] וְצֹרֵף בַּזָּהָב <b>יְרַקְּעֶנּוּ</b> <small>(ישעיה מ, יט)</small>, <b>וַיְרַקְּעוּ</b> אֶת פַּחֵי הַזָּהָב <small>(שמות לט, ג)</small>, <b>וַיְרַקְּעוּם</b> צִפּוּי לַמִּזְבֵּחַ <small>(במדבר יז, ד)</small>, כֶּסֶף <b>מְרֻקָּע</b> <small>(ירמיה י, ט)</small>. <b>והשם</b> <b>רִקֻּעֵי</b> פַחִים <small>(במדבר יז, ג)</small>. <b>וכבד אחר</b> [הִפְעִיל] <b>תַּרְקִיעַ</b> עִמּוֹ לִשְׁחָקִים <small>(איוב לז, יח)</small>, פירוש ההרקעת עמו השחקים. וה<b>למ"ד</b> ב<b>לִשְׁחָקִים</b> כ<b>למ"ד</b> הָרְגוּ <b>לְאַבְנֵר</b> <small>(שמואל ב' ג, ל)</small>, והַשְּׁלִשִׁי <b>לְאַבְשָׁלוֹם</b> <small>(דברי הימים א' ג, ב)</small>, וכבר ביארנו זה הענין בחלק הדקדוק בשער הפעלים ובשער המלים.
<h3>רשׁשׁ</h3>
כִּי תֹאמַר אֱדוֹם <b>רֻשַּׁשְׁנוּ</b> <small>(מלאכי א, ד)</small>, ואפשר שיהיה מעקר זה <b>יְרשֵׁשׁ</b> עָרֵי מִבְצָרֶיךָ <small>(ירמיה ה, יז)</small>, <b>מִתְרוֹשֵׁשׁ</b> וְהוֹן רָב <small>(משלי יג, ז)</small>, ענין הרשות ידוע. מְמֻלָּאִים <b>בַּתַּרְשִׁישׁ</b> <small>(שיר השירים ה, יד)</small>, <b>תַּרְשִׁישׁ</b> וְשֹׁהַם וְיָשְׁפֵה <small>(שמות כח, כ)</small>, אבן יקרה ועינה נוטה לעין התכלת. וּגְוִיָּתוֹ <b>כְתַרְשִׁישׁ</b> <small>(דניאל י, ו)</small>, פירוש <b>כְּעֵין תַּרְשִׁישׁ</b>. וַיִּמְצָא אֳנִיָּה בָּאָה <b>תַרְשִׁישׁ</b> <small>(יונה א, ג)</small>, לִבְרֹחַ <b>תַּרְשִׁישָׁה</b> <small>(שם)</small>, כֶּסֶף <b>מְרֻקָּע</b> מִתַּרְשִׁישׁ יוּבָא <small>(ירמיה י, ט)</small>, שם מקום. אֱלִישָׁה <b>וְתַרְשִׁישׁ</b> <small>(בראשית י, ד)</small>, שם אומה. ואפשר שנקרא שם המקום הזה על שמה.
<h3>רשׁה</h3>
<b>כְּרִשְׁיוֹן</b> כּוֹרֶשׁ מֶלֶךְ פָּרַס עֲלֵיהֶם <small>(עזרא ג, ז)</small>, במצותו וברשותו. ורבותינו ז"ל הרגילו הרבה בזה הלשון באמרם <small>(ברכות ו ע"א)</small> אלמלא נתנה רשות לעין לראות צריך ליטול רשות <small>(גיטין ל ע"א)</small> וזולתם הרבה וכתב רבי יונה כי מזה קראו המלכות רשות באמרם <small>(אבות פרק שני משנה ג)</small> הוו זהירין ברשות. והנכון שהוא מלשון ראש כי המלך נקרא ראש כמו שאמר נִתְּנָה רֹאשׁ <small>(במדבר יד, ד)</small> וזולתו. וכן הוא נקרא בקמץ <b>רָשׁוּת</b> אבל הוא חסר <b>אל"ף</b>.
<h3>רשׁם</h3>
אֶת <b>הָרָשׁוּם</b> בִּכְתָב אֱמֶת <small>(דניאל י, כא)</small>, מלשון ארמית כְתָבָא דִּי <b>רְשִׁים</b> <small>(דניאל ה, כה)</small>, והלשון מענין רושם שהוא כענין אות וסימן.
<h3>רשׁע</h3>
אִם <b>רָשַׁעְתִּי</b> אַלְלַי לִי <small>(איוב י, טו)</small>, וְלֹא <b>רָשַׁעְתִּי</b> מֵאֱלֹהָי <small>(תהלים יח, כב)</small>. ו<b>מ"ם</b> <b>מֵאֱלֹהָי</b> רוצה לומר שלא יצאתי מדרכי אלהי ללכת בדרכי רשע, רוצה לומר שלא עברתי על מצות לא תעשה, כי שמרתי דרכי י"י שהקדים רצונו לומר שקיים מצות עשה. אַל <b>תִּרְשַׁע</b> הַרְבֵּה <small>(קהלת ז, יז)</small>. <b>והשם</b> מְקוֹם הַמִּשְׁפָּט שָׁמָּה <b>הָרֶשַׁע</b> <small>(קהלת ג, טז)</small>, בסגול. וְאֶל <b>רִשְׁעוֹ</b> וְאֶל חַטָּאתוֹ <small>(דברים ט, כז)</small>. וב<b>ה"א</b> הנקבה זֹאת <b>הָרִשְׁעָה</b> <small>(זכריה ה, ח)</small>, וַתֶּמֶר אֶת מִשְׁפָּטַי <b>לְרִשְׁעָה</b> <small>(יחזקאל ה, ו)</small>, כִּי בָעֲרָה כָאֵשׁ <b>רִשְׁעָה</b> <small>(ישעיה ט, יז)</small>, <b>וּבְרִשְׁעַת</b> הַגּוֹיִם הָאֵלֶּה <small>(דברים ט, ד)</small> <b>והתאר</b> הוּא <b>רָשָׁע</b> בַעֲוֹנוֹ יָמוּת <small>(יחזקאל ג, יח)</small>, לְהַזְהִיר <b>רָשָׁע</b> מִדַּרְכּוֹ <b>הָרְשָׁעָה</b> <small>(שם)</small>. אוֹי<b> לְרָשָׁע</b> רָע <small>(ישעיה ג, יא)</small>, כמו שתאר הצדיק בטוב תאר גם כן הרשע ברע. <b>והכבד</b> [הִפְעִיל] הוּא <b>הִרְשִׁיעַ</b> לַעֲשׂוֹת <small>(דברי הימים ב' כ, לה)</small>, והִרְשַׁעְנוּ [<b>הִרְשַׁעְנוּ</b>] וּמָרָדְנוּ <small>(דניאל ט, ה)</small>, כלומר הרשענו מעשינו, והפעל <b>יוצא</b> לאחר כלומר הנותן רשע באחר. וְאִם צַדִּיק כַּבִּיר <b>תַּרְשִׁיעַ</b> <small>(איוב לד, יז)</small>, <b>יַרְשִׁיעֲךָ</b> פִיךָ וְלֹא אָנִי <small>(איוב טו, ו)</small>, מִי הוּא <b>יַרְשִׁיעֵנִי</b> <small>(ישעיה נ, ט)</small>,<b> וְהִרְשִׁיעוּ</b> אֶת הָרָשָׁע <small>(דברים כה, א)</small>. וכתב רבי יונה וּבְכֹל אֲשֶׁר יִפְנֶה <b>יַרְשִׁיעַ</b> <small>(שמואל א' יד, מז)</small>, וְהוּא יַשְׁקִט וּמִי <b>יַרְשִׁעַ</b> <small>(איוב לד, כט)</small>, יחריד ויבלבל. כִּי עֲתַלְיָהוּ <b>הַמִּרְשַׁעַת</b> <small>(דברי הימים ב' כד, ז)</small>, וה<b>מ"ם</b> בחירק והוא<b> תאר</b> כמו וְהֶעָרִים <b>הַמִּבְדָּלוֹת</b> <small>(יהושע טז, ט)</small>, <b>הַמִּמְשָׁלִים</b> לְבֵית אֲבִיהֶם <small>(דברי הימים א' כו, ו)</small>. ואף על פי שענינם הקרוב הוא זה לא ימלטו מן הענין הראשון אבל הם בכללו לפי שענין הרשע המלחמה והחרדה. וכן וְלֹא יְמַלֵּט <b>רֶשַׁע</b> אֶת בְּעָלָיו <small>(קהלת ח, ח)</small>. וכן ענין אַל <b>תִּרְשַׁע</b> הַרְבֵּה <small>(קהלת ז, יז)</small>, כלומר אל תחרד הרבה לעסקי העולם וגם אל תהי סכל שלא תתן דעת לעניני העולם ולצרכי מחייתך, אלא היה מתעסק בדרך האמצעי. ולָמָּה תָמוּת בְּלֹא עִתֶּךָ <small>(שם)</small>, הוא טעם לשניהם כי אם יחרד הרבה ישים עצמו בסכנה כדי לאסוף ממון וימות בלא עת, וכן אם יהיה בטל ולא יתעסק ימות ברעב. ופירוש בלא עתך עת הקצוב לאדם לימי חייו ברוב והם שבעים או שמונים שנה <small>(תהלים צ, י)</small>. וכן מִדּוּר בְּאָהֳלֵי <b>רֶשַׁע</b> <small>(תהלים פד, יא)</small>, עסק העולם וחרדתו.
<h3>רשׁף</h3>
וְיֵצֵא <b>רֶשֶׁף</b> לְרַגְלָיו <small>(חבקוק ג, ד)</small>, בשש נקודות. <b>רְשָׁפֶיהָ רִשְׁפֵּי</b> אֵשׁ <small>(שיר השירים ח, ו)</small>, ה<b>פ"א</b> דגושה. וּבְנֵי <b>רֶשֶׁף</b> יַגְבִּיהוּ עוּף <small>(איוב ה, ז)</small>, ענין הכל גחלים. ופירוש ובני רשף הם הניצוצות. וּלְחֻמֵי <b>רֶשֶׁף</b> <small>(דברים לב, כד)</small>, פירוש אכולי חולי החמימות שהוא ברשף. שָׁמָּה שִׁבַּר <b>רִשְׁפֵי</b> קָשֶׁת <small>(תהלים עו, ד)</small>, ה<b>פ"א</b> רפה הם ברזלי החצים. ודמה אותם לרשף מפני שהם מתלהטים כמו שדמה אותם במקומות אחרים ללהב ולברק, וְלַהַב חֶרֶב וּבְרַק חֲנִית <small>(נחום ג, ג)</small> וְלַהֶבֶת חֲנִיתוֹ <small>(שמואל א' יז, ז)</small>.
<h3>רשׁת</h3>
<b>רֶשֶׁת</b> הֵכִינוּ לִפְעָמַי <small>(תהלים נז, ז)</small>, בשש נקודות. וּפָרַשְׂתִּי עָלֶיךָ אֶת <b>רִשְׁתִּי</b> <small>(יחזקאל לב, ג)</small>, בְּמָשְׁכוֹ <b>בְרִשְׁתּוֹ</b> <small>(תהלים י, ט)</small>, ידוע. מַעֲשֵׂה <b>רֶשֶׁת</b> נְחֹשֶׁת <small>(שמות כז, ד)</small>, עשוי כמעשה רשת נקוב.
<h3>רתת</h3>
כְּדַבֵּר אֶפְרַיִם <b>רְתֵת</b> <small>(הושע יג, א)</small>, תרגום יֹאחֲזֵמוֹ רָעַד <small>(שמות טו, טו)</small> <b>אַחֲדָתְנוּן רְתֵיתָא</b>, ופירושו כדבר ירבעם שהוא מאפרים דבר העגלים רעד גדול נשא בישראל.
<h3>רתח</h3>
[פִּעֵל] <b>רַתַּח רְתָחֶיהָ</b> <small>(יחזקאל כד, ה)</small>. <b>ושלא נזכר פעלו ממנו</b> [פֻּעַל] מֵעַי<b> רֻתְּחוּ</b> וְלֹא דָמּוּ <small>(איוב ל, כז)</small>. <b>וכבד אחר</b> [הִפְעִיל] <b>יַרְתִּיחַ</b> כַּסִּיר מְצוּלָה <small>(איוב מא, כג)</small>, ענין הרתחה ידוע.
<h3>רתם</h3>
תַּחַת <b>רֹתֶם</b> <small>(מלכים א' יט, ד)</small>, גַּחֲלֵי <b>רְתָמִים</b> <small>(תהלים קכ, ד)</small>, וְשֹׁרֶשׁ <b>רְתָמִים</b> לַחְמָם <small>(איוב ל, ד)</small>, כמו מן <b>בֹּקֶר בְּקָרִים</b> <b>יינשת"א</b> בלע"ז, גחלתו חמת מאד. <b>רְתֹם</b> הַמֶּרְכָּבָה לָרֶכֶשׁ <small>(מיכה א, יג)</small>, כמו אסור, כענין וַיֶּאְסֹר אֶת רִכְבּוֹ <small>(שמות יד, ו)</small>.
<h3>רתק</h3>
<b>וּרְתֻקוֹת</b> כֶּסֶף צוֹרֵף <small>(ישעיה מ, יט)</small>. ומשקל אחר עֲשֵׂה <b>הָרַתּוֹק</b> <small>(יחזקאל ז, כג)</small>, בחלם. וקבוצו בשרק וַיְעַבֵּר בְּרַתּיּקוֹת [<b>בְּרַתּוּקוֹת</b>] זָהָב <small>(מלכים א' ו, כא)</small>, פירוש שרשרות. <b>ושלא נזכר פעלו ממנו מהדגוש</b> [פֻּעַל] <b>רֻתְּקוּ</b> בַזִּקִּים <small>(נחום ג, י)</small>, כלומר אוסרו בשלשלאות של ברזל. <b>ובנין</b> <b>נפעל</b> <b>מזה</b> בהפך כי הוא התרת הדבר וכריתתו כמו שאמר עַד אֲשֶׁר לֹא יֵרָחֵק [<b>יֵרָתֵק</b>] חֶבֶל הַכֶּסֶף <small>(קהלת יב, ו)</small>, ורמז בו לחוט השדרה שהוא לבן.
<b>ואשר הם בני ארבע אותיות</b>
<h3>רטפשׁ</h3>
<b>רֻטֲפַשׁ</b> בְּשָׂרוֹ מִנֹּעַר <small>(איוב לג, כה)</small>, ענינו לפי מקומו נתרכך. ויש אומרים שהיא מלה מורכבת משתי מלות רוצה לומר רטוב ופש, כלומר רטוב ו<b>פְּרֵה וּרְבֵה</b>, מן פְּרוּ וּרְבוּ <small>(בראשית א, כח)</small> [תרגום] <b>פּוּשׁוּ וּסְגוּ</b>. ופירשו עוד במלה הזאת רטפש הוא רטוב בא"ת ב"ש ה<b>פ"א ו"ו</b> וה<b>שי"ן</b> <b>בי"ת</b>. ותרגומו <b>אִתְחֲלִישׁ בִּסְרֵיהּ</b>.
<h3>רענן</h3>
זכרנו אותו בשרש <b>רָעַן</b> כפול ה<b>למ"ד</b>.
<h3>רפסד</h3>
<b>רַפְסֹדוֹת</b> עַל יָם יָפוֹ <small>(דברי הימים ב' ב, טו)</small>, הם דוברות שזכר בספר מלכים <small>(מלכים א' ה, כג)</small> והם הקורות שקושרין אותן ביחד ומוליכין אותן בנהרות ובים שקורין להם <b>רט"ץ</b> [<b>צאטר"ה</b>] בלע"ז. ובמשנה <small>(ברכות פרק רביעי משנה ו דף כח ע"ב)</small> היה יושב בספינה או באסדא. ובתלמוד ירושלמי <small>(שם)</small> היא אסדא היא אכסדיא היא רפסודות.
נשלמה אות ה<b>רי"ש</b>
<h2><span style="color:Gray;">אות הש'</span></h2>
<h3>שׁשׁ</h3>
<b>שֵׁשׁ</b> מָשְׁזָר <small>(שמות כו, א)</small>, וַיַּלְבֵּשׁ אֹתוֹ בִּגְדֵי <b>שֵׁשׁ</b> <small>(בראשית מא, מב)</small>, פשתן. עַמּוּדֵי <b>שֵׁשׁ</b> <small>(שיר השירים ה, טו)</small>, שרשו <b>שיש</b>.
<h3>שׁשׁה</h3>
<b>וְשִׁשִּׁיתֶם</b> הָאֵיפָה <small>(יחזקאל מה, יג)</small>, נגזרה המלה הזאת מן <b>וְשִׁשָּׁה</b> קָנִים <small>(שמות כה, לב)</small>, <b>שֵׁשֶׁת</b> יָמִים <small>(שמות טז, כו)</small>, <b>שֶׁשׁ</b> הֵנָּה <small>(משלי ו, טז)</small>. ובחשבון הגדול <b>שִׁשִּׁים</b> הֵמָּה מְלָכוֹת <small>(שיר השירים ו, ה)</small>. וענין אחר וְשֹׁבַבְתִּיךָ <b>וְשִׁשֵּׁאתִיךָ</b> <small>(יחזקאל לט, ב)</small>, פירושו לפי מקומו אחריכך. ויונתן תרגם <b>וַאֲשַׁדְלִינָךְ וְאַטְעִינָךְ</b> כלומר אפתך. וזהו שאמר <small>(שם)</small> וַהֲבִאוֹתִךָ עַל הָרֵי יִשְׂרָאֵל. ויש מפרשים אותו מענין <b>שִׁשָּׁה</b> כלומר שלא ישאר בהם כי אם הששית. ואדוני אבי ז"ל פירש שישפטנו בששה שפטים כמו שאמר בפסוק וְנִשְׁפַּטְתִּי אִתּוֹ בְּדֶבֶר וּבְדָם וְגֶשֶׁם שׁוֹטֵף וְאַבְנֵי אֶלְגָּבִישׁ אֵשׁ וְגָפְרִית אַמְטִיר עָלָיו <small>(יחזקאל לח, כב)</small>.
<h3>שׁשׁן</h3>
<b>שׁוֹשַׁנַּת</b> הָעֲמָקִים <small>(שיר השירים ב, א)</small>, יש אומרים שהוא צמח לבן ויש לו ריח טוב <b>ויאולי</b> בלע"ז. והוא לעולם <b>שִׁשָּׁה</b> עלים והמלה נגזרה מן שש, ואם כן יהיה פירוש שִׂפְתוֹתָיו <b>שׁוֹשַׁנִּים</b> <small>(שיר השירים ה, יג)</small>, בריח לא בעין. פֶּרַח<b> שׁוֹשָׁן</b> <small>(מלכים א' ז, כו)</small>, וְעַל רֹאשׁ הָעַמּוּדִים מַעֲשֵׂה <b>שׁוֹשָׁן</b> <small>(מלכים א' ז, כב)</small>, שניהם קמצין ובחולם. ובא בפתח ובשורק מַעֲשֵׂה <b>שׁוּשַׁן</b> בָּאוּלָם <small>(מלכים א' ז, יט)</small>. וכן עַל <b>שׁוּשַׁן</b> עֵדוּת <small>(תהלים ס, א)</small>, והמסורת <b>ב</b>' פתחין וכל <b>שׁוּשַׁן</b> הַבִּירָה <small>(אסתר א, ב, ה)</small> כותיה. ופירוש פרח שושן עשוי כדמות שושן.
<h3>שׁשׁר</h3>
חֲקֻקִים <b>בַּשָּׁשַׁר</b> <small>(יחזקאל כג, יד)</small>, וּמָשׁוֹחַ <b>בַּשָּׁשַׁר</b> <small>(ירמיה כב, יד)</small>, שניהם פתחין בסוף פסוק אמר התרגום<b> בְּסַמְמָנִין</b>. והוא מין מצבעי הציירים ואומרים שהוא הנקרא <b>זנגפו"ר</b> בערבי, ונקרא <b>מינ"י</b> [<b>קולו"ר ד"י מיניא"ר</b>] בלע"ז.
<h3>שׁאב</h3>
<b>וּשְׁאַבְתֶּם</b> מַיִם בְּשָׂשׂוֹן מִמַּעַיְנֵי הַיְשׁוּעָה <small>(ישעיה יב, ג)</small>, [לִשְׁאֹב]<b> וַתִּשְׁאַב</b> לְכָל גְּמַלָּיו <small>(בראשית כד, כ)</small>, <b>יִשְׁאֲבוּן</b> הַנְּעָרִים <small>(רות ב, ט)</small>, לְעֵת צֵאת <b>הַשֹּׁאֲבֹת</b> <small>(בראשית כד, יא)</small>. ושם המקומות ששואבין בהם בֵּין <b>מַשְׁאַבִּים</b> <small>(שופטים ה, יא)</small>.
<h3>שׁאג</h3>
אַרְיֵה <b>שָׁאָג</b> <small>(עמוס ג, ח)</small>, <b>שָׁאַגְתִּי</b> מִנַּהֲמַת לִבִּי <small>(תהלים לח, ט)</small>, <b>שָׁאֹג יִשְׁאַג</b> עַל נָוֵהוּ <small>(ירמיה כה, ל)</small>, עָלָיו <b>יִשְׁאֲגוּ</b> כְפִרִים <small>(ירמיה ב, טו)</small>,<b> שֹׁאֵג</b> לִקְרָאתוֹ <small>(שופטים יד, ה)</small>, <b>שֹׁאֲגִים</b> לַטָּרֶף <small>(תהלים קד, כא)</small>. <b>והשם</b> <b>שְׁאָגָה</b> לוֹ כַּלָּבִיא <small>(ישעיה ה, ט)</small>. ובסמוך <b>שַׁאֲגַת</b> אַרְיֵה וְקוֹל שָׁחַל <small>(איוב ד, י)</small>. וַיִּתְּכוּ כַמַּיִם <b>שַׁאֲגֹתָי</b> <small>(איוב ג, כד)</small>, נעירת האריה תקרא שאגה והשאלה להמית האדם ונתינת קולו על צרותיו.
<h3>שׁאה</h3>
עַד אֲשֶׁר אִם <b>שָׁאוּ</b> עָרִים <small>(ישעיה ו, יא)</small>. <b>והנפעל</b> <b>תִּשָּׁאֶה</b> שְׁמָמָה <small>(שם)</small>. <b>וההתפעל</b> וְהָאִישׁ <b>מִשְׁתָּאֵה</b> לָהּ <small>(בראשית כד, כא)</small>. <b>והשם</b> <b>וּשְׁאִיָּה</b> יֻכַּת שָׁעַר <small>(ישעיה כד, יב)</small>, פירושו ובשאיה. ומשקל אחר הָשִׁיבָה נַפְשִׁי <b>מִשֹּׁאֵיהֶם</b> <small>(תהלים לה, יז)</small>, האחד <b>שֹׁאֶה</b> והרבים <b>שֹׁאִים</b>. וב<b>ה"א</b> הנקבה בְּבֹא כְשֹׁאָוה [<b>כְשׁוֹאָה</b>] פַּחְדְּכֶם <small>(משלי א, כז)</small>, <b>וּמִשֹּׁאַת</b> רְשָׁעִים כִּי תָבֹא <small>(משלי ג, כה)</small>. <b>והפעל הכבד</b> [הִפְעִיל] <b>לְהַשְׁאוֹת</b> גַּלִּים נִצִּים <small>(ישעיה לז, כו)</small>. ובמקומו במלכים <small>(ב' יט, כה)</small> לַהְשׁוֹת. וכבר כתבנוהו בשרש <b>נָשָא</b>. ענינם ענין שממה. ויש מהם בענין תמה כמו והאיש משתאה, כמו שהוא בלשון שממה משתומם. וענין אחר <b>וּשְׁאוֹן</b> לְאֻמִּים <b>כִּשְׁאוֹן</b> מַיִם כַּבִּירִים <b>יִשָּׁאוּן</b> <small>(ישעיה יז, יב)</small>. ומלת <b>יִשָּׁאוּן</b> מבנין <b>נפעל</b>. וְיָרַד הֲדָרָהּ וַהֲמוֹנָהּ<b> וּשְׁאוֹנָהּ</b> <small>(ישעיה ה, יד)</small>. ענין המיה. ויש לפרש מענין זה <b>בְּבֹא כְשֹׁאָוה [כְשׁוֹאָה] פַּחְדְּכֶם</b>. וְעָלִיתָ <b>כַּשֹּׁאָה</b> <small>(יחזקאל לח, ט)</small>, כלומר שטף המים הבאים בכח ויש להם קול המיה. וכן ומשואת רשעים, על דרך משל <b>ברוד"א</b> [<b>רומו"ר</b>] בלע"ז. וכתב רבי יונה ומן הענין הזה <b>וְשַׁאֲנַנְךָ</b> עָלָה בְאָזְנָי <small>(ישעיה לז, כט)</small>, והראוי ושאונך וכפלו ה<b>נו"ן</b> על דרך ההפלגה לשאון. וכן מצאתי במסרה כל שאנן לשון השקט בר מן דין וחבריה דאינון לשון קוֹל <b>שָׁאוֹן</b> מֵעִיר <small>(ישעיה סו, ו)</small>. ורבי אברהם אבן עזרא ז"ל פירשו כמשמעו לשון השקט והוא דבק עם התרגזך אלי שוכר, והוא חסר כמו והנבואה עדד הנביא <small>(דברי הימים ב' טו, ח)</small>, וככה פירושו <b>יַעַן הִתְרַגֶּזְךָ אֵלַי</b> והתרגז שאננך עלה באזני כלומר שאתה מתרגז אלי בעבור ההשקט והמנוחה שיש לך. וכן פירשו אדוני אבי ז"ל.
<h3>שׁאט</h3>
<b>בִּשְׁאָט</b> בְּנֶפֶשׁ <small>(יחזקאל כה, טו)</small>, והוא שם או מקור. ומקור אחר בְּכָל <b>שָׁאטְךָ</b> בְּנֶפֶשׁ <small>(יחזקאל כה, ו)</small>, והיה משפט ה<b>שׁי"ן</b> בקמץ חטף ומפני נוח ה<b>אל"ף</b> שב קמץ רחב. <b>הַשָּׁאטִים</b> אוֹתָם <small>(יחזקאל כח, כו)</small>, <b>הַשָּׁאטוֹת</b> אוֹתָךְ מסביב <small>(יחזקאל טז, נז)</small>, בינוני בפלס <b>קָמִים, קָמוֹת</b>, ענינם ענין בזיון. וענין <b>הַשָּׁאטִים, הַשָּׁאטוֹת</b> ענין בזה, כי גם בשרש בזה שני ענינים כמו שכתבנו. והבזיון הוא בנפש שאדם בז הדבר בלבו לפיכך סמך הענין הזה לנפש. ותרגום וַיִּבֶז עֵשָׂו <small>(בראשית כה, לד)</small> <b>וְשַֹט עֵשָֹו</b>. ויתכן לפרש כמוהם <b>הַשָּׁטִים</b> אוֹתָךְ <small>(בראשית כז, כו)</small>, ואף על פי שחסרה ה<b>אל"ף</b> מהמכתב.
<h3>שׁאל</h3>
<b>שָׁאוֹל שָׁאַל</b> הָאִישׁ <small>(בראשית מג, ז)</small>, כִּי <b>יִשְׁאָלְךָ</b> בִנְךָ <small>(שמות יג, יד)</small>, <b>וַיִּשְׁאַל</b> לָהֶם לְשָׁלוֹם <small>(בראשית מג, כז)</small>.<b> וּשְׁאֶלְתֶּם</b> לוֹ בִשְׁמִי לְשָׁלוֹם <small>(שמואל א' כה, ה)</small>, בסגול ה<b>אל"ף</b>. וכן הֲלֹא <b>שְׁאֶלְתֶּם</b> עוֹבְרֵי דָרֶךְ <small>(איוב כא, כט)</small>, לָמָּה זֶּה <b>תִּשְׁאַל</b> לִשְׁמִי <small>(בראשית לב, ל)</small>,<b> וְשָׁאַל</b> לוֹ בְּמִשְׁפַּט הָאוּרִים <small>(במדבר כז, כא)</small>. <b>והכבד</b> [פִּעֵל] <b>שָׁאוֹל יְשָׁאֲלוּ</b> בְּאָבֵל <small>(שמואל ב' כ, יח)</small>, אלה והדומים להם בענין שאלת הדברים. ובענין שאלה ובקשה והוא קשור עם <b>מ"ם</b> <b>שְׁאַל</b> מִמֶּנִּי <small>(תהלים ב, ח)</small>, <b>שַׁאֲלוּ</b> מֵי"י מָטָר <small>(זכריה י, א)</small>, כִּי מֵי"י <b>שְׁאִלְתִּיו</b> <small>(שמואל א' א, כ)</small>, ומה שאמרה חנה וְגַם אָנֹכִי <b>הִשְׁאִלְתִּהוּ</b> <small>(שמואל א' א, כח)</small>, כלומר החזרתי לו הבקשה. ופירוש תַּחַת <b>הַשְּׁאֵלָה</b> אֲשֶׁר שָׁאַל לַי"י <small>(שמואל א' ב, כ)</small>, מפרשים בו לשון מתנה כמו המתנה אשר נתן לי"י. וכן הוא <b>שָׁאוּל</b> לַי"י <small>(שמואל א' א, כח)</small>, כמו נתון. או פירושו הוא שהיה שאול לי"י. ואפשר כמוהם ענין בקשה אֲשֶׁר לֹא יָדַעְתִּי <b>יִשְׁאָלוּנִי</b> <small>(תהלים לה, יא)</small>, כלומר ישאלו ממני ממון שלא ידעתי, כמו שאמר יְקוּמוּן עֵדֵי חָמָס <small>(שם)</small>. <b>והנפעל</b> וּלְקֵץ יָמִים <b>נִשְׁאַלְתִּי</b> מִן הַמֶּלֶךְ <small>(נחמיה יג, ו)</small>, כלומר שאלני שאלך אליו. <b>והכבד</b> [פִּעֵל] הדגוש וְנוֹעַ יָנוּעוּ בָנָיו <b>וְשִׁאֵלוּ</b> <small>(תהלים קט, י)</small>. <b>והשם</b> <b>שְׁאֵלָה</b> אַחַת קְטַנָּה <small>(מלכים א' ב, כ)</small>. וחסרו ה<b>אל"ף</b> גם מהמכתב והוטלה תנועתה על ה<b>שי"ן</b> וֵאלֹהֵי יִשְׂרָאֵל יִתֵּן אֶת <b>שֵׁלָתֵךְ</b> <small>(שמואל א' א, יז)</small>, היה ראוי <b>שְׁאֵלָתֵךְ</b>, או משפטו <b>שֶׁאֱלָתֵךְ</b> בסגול ה<b>שי"ן</b> ושוא וסגול ה<b>אל"ף</b> מגזרת מִי יִתֵּן תָּבוֹא <b>שֶׁאֱלָתִי</b> <small>(איוב ו, ח)</small>, וַיִּתֵּן לָהֶם <b>שֶׁאֱלָתָם</b> <small>(תהלים קו, טו)</small>, ובהעדר ה<b>אל"ף</b> הושב הסגול לקמץ קטן מפני הנח הנסתר שבין ה<b>שי"ן</b> וה<b>למ"ד</b>. ומשקל אחר יְמַלֵּא י"י כָּל <b>מִשְׁאֲלוֹתֶיךָ</b> <small>(תהלים כ, ו)</small>. ובענין שאלת חפץ או כל דבר שאלת החזרה <b>יִשְׁאַל</b> אִישׁ מֵעִם רֵעֵהוּ <small>(שמות כב, יג)</small>, <b>וְשָׁאֲלָה</b> אִשָּׁה מִשְּׁכֶנְתָּהּ <small>(שמות ג, כב)</small>, <b>וְיִשְׁאֲלוּ</b> אִישׁ מֵאֵת רֵעֵהוּ <small>(שמות יא, ב)</small>, וְהוּא <b>שָׁאוּל</b> <small>(מלכים ב' ו, ה)</small>. <b>והפעל הכבד</b> [הִפְעִיל] וַיַּשְׁאִלוּם <small>(שמות יב, לו)</small>, לשון השואל והמשאיל במשנה <small>(בבא מציעא פרק שמיני משנה ג. דף צח ע"ב)</small> הרבה בענין השאלת חפץ. וענין אחר <b>שְׁאוֹל</b> וְעֹצֶר רָחַם <small>(משלי ל, טז)</small>, <b>מִשְּׁאוֹל</b> תַּחְתִּיָּה <small>(תהלים פו, יג)</small>, <b>שְׁאוֹל</b> מִתַּחַת רָגְזָה לְךָ <small>(ישעיה יד, ט)</small>, ונזכר באותו הפסוק בלשון זכר שאמר על השאול עורר, הקים. אֵרֵד אֶל בְּנִי אָבֵל <b>שְׁאֹלָה</b> <small>(בראשית לז, לה)</small>,<b> שְׁאוֹל</b> וַאֲבַדּוֹן <small>(משלי טו, יא)</small>, כַּצֹּאן <b>לִשְׁאוֹל</b> שַׁתּוּ <small>(תהלים מט, טו)</small>, ענינם הקבר. אַךְ אֱלֹהִים יִפְדֶּה נַפְשִׁי מִיַּד <b>שְׁאוֹל</b> <small>(תהלים מט, טז)</small>, פירוש שלא תכלה ככלות הגוף ברדתו לשאול אלא תדבק בעליונים וזהו כִּי יִקָּחֵנִי סֶלָה <small>(שם)</small>.
<h3>שׁאן</h3>
הפעל הזה נמצא כפול ה<b>למ"ד</b> <b>שַׁאֲנַן</b> מוֹאָב מִנְּעוּרָיו <small>(ירמיה מח, יא)</small>, וְשָׁקַט <b>וְשַׁאֲנַן</b> <small>(ירמיה ל, י)</small>,<b> וְשַׁאֲנַן</b> מִפַּחַד רָעָה <small>(משלי א, לג)</small>, כל אלה השלשה פעלים עוברים כי הם פתחין וגם <b>פ"א</b> הפעל פתח. יַחַד אֲסִירִים <b>שַׁאֲנָנוּ</b> <small>(איוב ג, יח)</small>, יאמר גם כן מבלי הפסק בקמץ ה<b>נו"ן</b> מפני שוא ה<b>אל"ף</b>. <b>והתאר</b> לְעַשְׁתּוּת <b>שַׁאֲנָן</b> <small>(איוב יב, ה)</small>, קמץ ה<b>נו"ן</b>, וכן נָוֶה <b>שַׁאֲנָן</b> <small>(ישעיה לג, כ)</small>. והקבוץ בדגש <b>הַשַּׁאֲנַנִּים</b> בְּצִיּוֹן <small>(עמוס ו, א)</small>, וּבִמְנוּחֹת <b>שַׁאֲנַנּוֹת</b> <small>(ישעיה לב, יח)</small>, נָשִׁים<b> שַׁאֲנַנּוֹת</b> <small>(ישעיה לב, ט)</small>. <b>וְשַׁאֲנַנְךָ</b> עָלָה בְאָזְנָי <small>(ישעיה לז, כט)</small>, כתבנו בשרש <b>שָׁאָה</b>. כֻּלּוֹ<b> שַׁלְאֲנַן</b> וְשָׁלֵיו <small>(איוב כא, כג)</small>, ה<b>למ"ד</b> נוספת. או היא מלה מורכבת מן <b>שָׁלֵו</b> ו<b>שַׁאֲנָן</b>. והוא הנכון. ענין הכל השקט ושלוה.
<h3>שׁאף</h3>
<b>שָׁאֲפָה</b> רוּחַ <small>(ירמיה ב, כד)</small>, <b>שָׁאֲפוּ</b> רוּחַ כַּתַּנִּים <small>(ירמיה יד, ו)</small>, היא ההרחה ומשיכת האויר אל האף. וכן במשיכת האויר אל הפה פִּי פָעַרְתִּי <b>וָאֶשְׁאָפָה</b> <small>(תהלים קיט, קלא)</small>. וכן בענין הזה על דרך הפלגה <b>וְשָׁאַף</b> צַמִּים חֵילָם <small>(איוב ה, ה)</small>, כִּי <b>שְׁאָפַנִי</b> אֱנוֹשׁ <small>(תהלים נו, ב)</small>, <b>שָׁאֲפוּ</b> שׁוֹרְרַי כָּל הַיּוֹם <small>(תהלים נו, ג)</small>, <b>הַשֹּׁאֲפִים</b> עַל עֲפַר אֶרֶץ <small>(עמוס ב, ז)</small>, <b>הַשֹּׁאֲפִים</b> אֶבְיוֹן <small>(עמוס ח, ד)</small>, חֵרֵף <b>שֹׁאֲפִי</b> סֶלָה <small>(תהלים נז, ד)</small>, אֶשֹּׁם <b>וְאֶשְׁאַף</b> יָחַד <small>(ישעיה מב, יד)</small>, שׁמות וְשָׁאֹף אתכם <small>(יחזקאל לו, ג)</small>, כלם ענין בליעה. ובענין ההבטה והצפוי כְּעֶבֶד <b>יִשְׁאַף</b> צֵל <small>(איוב ז, ב)</small>, אַל <b>תִּשְׁאַף</b> הַלָּיְלָה <small>(איוב לו, כ)</small>, <b>שׁוֹאֵף</b> זוֹרֵחַ הוּא שָׁם <small>(קהלת א, ה)</small>. ויתכן להיות כמו אלה <b>שָׁאֲפָה</b> רוּחַ <small>(ירמיה ב, כד)</small>, ויהיה פירוש <b>רוּחַ</b> עבר ופאה. וכל אלו הענינים אשר בזה השרש קרובים ללשון הבטה וכונה אל הדבר.
<h3>שׁאר</h3>
עוֹד <b>שָׁאַר</b> הַקָּטָן <small>(שמואל א' טז, יא)</small>. <b>והנפעל</b> וְאִם מְעַט <b>נִשְׁאַר</b> <small>(ויקרא כה, נב)</small>, <b>נִשְׁאָר</b> בָּעִיר <small>(ישעיה כד, יב)</small>,<b> נִשְׁאַר</b> מָעַל <small>(איוב כא, לד)</small>. וְכָל <b>הַנִּשְׁאָר</b> מִכָּל הַמְּקֹמוֹת אֲשֶׁר הוּא גָר שָׁם <small>(עזרא א, ד)</small>, קשר <b>מ"ם</b> <b>מִכָּל</b> דבק עם יְנַשְּׂאוּהוּ אַנְשֵׁי מְקֹמוֹ <small>(שם)</small>, לא עם <b>הַנִּשְׁאָר</b> כי אין קשרו כי אם ב<b>בי"ת</b>. <b>וַיִּשָּׁאֲרוּ</b> שְׁנֵי אֲנָשִׁים <small>(במדבר יא, כו)</small>, וְהָעָם<b> הַנִּשְׁאָר</b> <small>(מלכים ב' כה, כב)</small>, וְאֶת <b>הַנִּשְׁאָרִים</b> <small>(ירמיה כא, ז)</small>. <b>וְנֵאשֲׁאַר</b> אָנִי <small>(יחזקאל ט, ח)</small>, כמו ונשאר. וכבר כתבנו דקדוקו בחלק הראשון מזה הספר. <b>והכבד</b> [הִפְעִיל] לֹא <b>הִשְׁאִיר</b> שָׂרִיד <small>(יהושע י, כח)</small>, <b>תַּשְׁאִיר</b> מֵאָה <small>(עמוס ה, ג)</small>. <b>והשם שְׁאֵרִית</b> יִשְׂרָאֵל <small>(צפניה ג, יג)</small>. וחסרו ה<b>אל"ף</b> גם מהמכתב וְגַם כָּל <b>שֵׁרִית</b> יִשְׂרָאֵל לֵב אֶחָד לְהַמְלִיךְ אֶת דָּוִיד <small>(דברי הימים א' יב, לח)</small>. ויתכן להיות מזה אִם לֹא שֵׁרִותִךָ [<b>שֵׁרִיתִיךָ</b>] לְטוֹב <small>(ירמיה טו, יא)</small>. וכן אמר התרגום אם <b>לָא סוֹפֵךְ יְהֵא לְטַב</b>. והיה ראוי <b>שְׁאֵרִיתֶךָ</b> ובא ה<b>תי"ו</b> בחירק שלא כמנהג. וכמוהו בחירק ה<b>תי"ו</b> <b>וּתְפוֹצוֹתִיכֶם</b> וּנְפַלְתֶּם כִּכְלִי חֶמְדָּה <small>(ירמיה כה, לד)</small>. ודונש כתבו מן<b> וּמְשָׁרֵא</b> קִטְרִין <small>(דניאל ה, יב)</small>. ו<b>שֵׁרִיתִיךָ</b> היה דגוש לולי ה<b>רי"ש</b> כמו <b>צִוִּיתִיךָ, עִנִיתִיךָ</b>, וענינו כמו פתחתיך. ופירוש הפסוק כן הוא, אמר לו השם לנביא אם לא אפתח אותך ממאסרך ואפגיע בך בעת צרתם של ישראל את האויב כי הוא יפגיע בך לשבת בארץ או ללכת עמו ולהיות שם בכבוד. והוא מה שאמר רב הטבחים לירמיהו וְעַתָּה הִנֵּה פִתַּחְתִּיךָ הַיּוֹם מִן הָאזִקִּים אֲשֶׁר עַל יָדֶךָ אִם טוֹב בְּעֵינֶיךָ לָבוֹא אִתִּי בָבֶל בֹּא וְאָשִׂים אֶת עֵינִי עָלֶיךָ וְאִם רַע בְּעֵינֶיךָ לָבוֹא אִתִּי בָבֶל חֲדָל רְאֵה כָּל הָאָרֶץ לְפָנֶיךָ וגו'<small>(ירמיה מ, ד)</small>. והפסוק האחר אומר וְעוֹדֶנּוּ לֹא יָשׁוּב <small>(ירמיה מ, ה)</small>, ועדיין לא שב ירמיהו תשובה לרב הטבחים מה בלבו אם ללכת אם להשאר, והוא הבין בו כי דעתו היה להשאר ואמר לו לך ושובה אל גדליהו וגו'. ולזה הפירוש יהיה ישוב פעל יוצא. ויש לפרשו ועודנו לא ישוב כמשפטו עומד ואכתבנו עוד בשרש <b>שׁוב</b>. ומשקל אחר <b>שְׁאָר</b> יָשׁוּב <b>שְׁאָר</b> יַעֲקֹב <small>(ישעיה י, כא)</small>. ויתכן לפרש <b>וּשְׁאָר</b> רוּחַ לוֹ <small>(מלאכי ב, טו)</small>, כענין היתרון והמעלה כי יתר ושאר ענין אחד וכמו שבשרש <b>יָתָר</b> יש ענין מעלה ויתרון. כן בשרש <b>שָׁאַר</b> ויהיה ושאר רוח ממנו. ופירוש ולא אחד עשה אברהם שהיה אחד ואב לבאים אחריו באמונתו לא עשה כמו שאתם עושים כי לא רדף אחרי התאוה ולא בעל אפילו בכשר לו אלא שהיה מבקש להשאיר זרע אלהים. ואדוני אבי ז"ל פירש כי ולא אחד עשה הוא דברי העם לנביא, והוא דרך תמיהה, אברהם אבינו שהיה אחד לא עשה כן כמו שאנחנו עושים שהניח אשתו ובעל הגר שפחתו ואף על פי ששאר רוח לו והיה נביא? והנביא היה עונה להם ומה האחר מבקש זרע אלהים, כלומר כשבעל הגר לא עשה אלא לבקש זרע י"י לפי שלא היה לו זרע מן שֹרה ואף על פי כן לא בגד באשתו כי ברצונה ובמצותה עשה אבל אתם תשמרו ברוחכם ולא יבגד אחר מכם באשתו להניחה ולבעול בת אל נכר. ויש לפרש מזה שֵׁם<b> וּשְׁאָר</b> וְנִין וָנֶכֶד <small>(ישעיה יד, כב)</small>, והוא הבן שנשאר אחריו. וענין אחר אִם יָכִין <b>שְׁאֵר</b> לְעַמּוֹ <small>(תהלים עח, כ)</small>, וַיַּמְטֵר עֲלֵיהֶם כֶּעָפָר <b>שְׁאֵר</b> <small>(תהלים עח, כז)</small>, וַאֲשֶׁר אָכְלוּ <b>שְׁאֵר</b> עַמִּי <small>(מיכה ג, ג)</small>, בִּכְלוֹת בְּשָׂרְךָ <b>וּשְׁאֵרֶךָ</b> <small>(משלי ה, יא)</small>, כָּלָה <b>שְׁאֵרִי</b> וּלְבָבִי <small>(תהלים עג, כו)</small>. חֲמָסִי <b>וּשְׁאֵרִי</b> עַל בָּבֶל <small>(ירמיה נא, לה)</small> רוצה לומר חמסי שלקח ממוני ושארי שעבד בי ורדה בי בפרך עד שכלה בשרי, ודמי אל ישבי כשדים <small>(שם)</small> ההרוגים שהרגו. גֹּזְלֵי עוֹרָם מֵעֲלֵיהֶם<b> וּשְׁאֵרָם</b> מֵעַל עַצְמוֹתָם <small>(מיכה ג, ב)</small>, ענין הכל בשר. ומזה קראו לקרובי האדם שאר ואמרו אִישׁ אִישׁ אֶל כָּל <b>שְׁאֵר</b> בְּשָׂרוֹ <small>(ויקרא יח, ו)</small>. ובקבוץ שֵׁם<b> וּשְׁאָר</b> <small>(ישעיה יד, כב)</small>, ומשקל אחר <b>שַׁאֲרָה</b> הֵנָּה <small>(ויקרא יח, יז)</small>, והוא שם כלל כאילו אמר בשר אחד הנה, ולפי שקרוב האדם כבשרו וכמו שנאמר אַךְ עַצְמִי וּבְשָׂרִי אָתָּה <small>(בראשית כט, יד)</small>, וּמִבְּשָׂרְךָ לֹא תִתְעַלָּם <small>(ישעיה נח, ז)</small>, לפיכך נקראו שאר. ויש מפרשים מזה <b>נִשְׁאַר מָעַל</b>, כלומר תשובותיכם מיוחסות הן אל המעל. ונאמר עוד הלשון הזה אל כל מזון סתם<b> שְׁאֵרָהּ</b> כְּסוּתָהּ וְעֹנָתָהּ <small>(שמות כא, י)</small>, כמו שאמר התרגום <b>זִיּוּנַהּ</b>. וענין אחר, בָּרוּךְ טַנְאֲךָ <b>וּמִשְׁאַרְתֶּךָ</b> <small>(דברים כח, ה)</small>, וּבְתַנּוּרֶיךָ <b>וּבְמִשְׁאֲרוֹתֶיךָ</b> <small>(שמות ז, כח)</small>, היא העריבה שלשין בה העיסה. אבל <b>מִשְׁאֲרֹתָם</b> צְרֻרֹת בְּשִׂמְלֹתָם <small>(שמות יב, לד)</small>, היא העיסה עצמה. ואפשר שנקראת כן לענין מזון כי הלחם הוא עיקר מזון האדם.
<h3>שֹאר</h3>
כִּי כָל <b>שְׂאֹר</b> <small>(ויקרא ב, יא)</small>, <b>שְׂאֹר</b> לֹא יִמָּצֵא בְּבָתֵּיכֶם <small>(שמות יב, יט)</small>, היא המחמצת שמחמיצין בה העיסה.
<h3>שֹאת</h3>
<b>שְׂאֵת</b> אוֹ סַפַּחַת <small>(ויקרא יג, ב)</small>, הביאו רבי יונה שרש בפני עצמו עד משקל <b>זְאֵב, שְׁאֵר</b>. וכבר כתבנוהו בשרש <b>נָשָֹא</b> כי הוא עקר המלה.
<h3>שׁבב</h3>
כִּי <b>שְׁבָבִים</b> יִהְיֶה עֵגֶל שֹׁמְרוֹן <small>(הושע ח, ו)</small>, אמר בו התרגום <b>אֲרֵי לְנִסְרֵי לְוָחִין</b> כלומר משובר ומחותך יהיה. וכן בדברי רבותינו ז"ל בענין הזה <small>(הוריות ג ע"ב. סנהדרין ז ע"ב)</small> כי היכי דלמטיוה שיבא מכשורא, פירוש חתיכה מהקורה. וכן אמרו <small>(שבת פ"ז ע"א)</small> וַיָּשֶׁב מֹשֶׁה אֶת דִּבְרֵי הָעָם אֶל י"י <small>(שמות יט, ח)</small>, וַיַּגֵּד מֹשֶׁה אֶת דִּבְרֵי הָעָם <small>(שמות יט, ט)</small> בתחילה פירוש עונשה של תורה דכתיב וישב משה דברים שמשבבין לבו של אדם פירוש שמשברין. ויתכן להיות מהשרש הזה והענין הזה <b>וְשׁוֹבַבְתִּיךָ</b> וְנָתַתִּי חַחִים בִּלְחָיֶיךָ <small>(יחזקאל לח, ד)</small>, <b>וְשֹׁבַבְתִּיךָ</b> וְשִׁשֵּׁאתִיךָ <small>(יחזקאל לט, ב)</small>, <b>מְשׁוֹבֶבֶת</b> מֵחֶרֶב <small>(יחזקאל לח, ח)</small>. ורבי יונה פירש כי <b>שְׁבָבִים</b> יהיה, ענין גרוש, כלומר גרוש יהיה ומעותק ממקומו. והכניס בענין הזה הָרִים שֹׁובְביּם [<b>שֹׁובְבוּם</b>] <small>(ירמיה נ, ו)</small>, כלומר אל ההרים גרשום. וכן ושובבתיך וששאתיך. אך<b> לְשׁוֹבֵב</b> שָׂדֵינוּ יְחַלֵּק <small>(מיכה ב, ד)</small>, הוא בעיני משרש <b>שׁוּב</b> ומענינו אף על פי שהביאוהו רבי יונה ורבי יהודה בזה השרש. וכן יתכן להיות <b>מְשׁוֹבֶבֶת מֵחֶרֶב</b> משרש<b> שׁוּב</b> ומענינו. וכן תרגם יונתן <b>דְתָבוּ עֲלָה מְקַטְלֵי חַרְבָּא</b>. <b>שְׁבִיב</b> אִשּׁוֹ <small>(איוב יח, ה)</small>, כמו <b>שְׁבִיבִין</b> דִּי נוּר <small>(דניאל ז, ט)</small>. ויש מפרשים מזה כי שבבים יהיה, כמו <b>שְׁבִיבִים</b>. וכתב אדוני אבי ז"ל מזה <b>לְהָשִׁיב</b> בְּחֵמָה אַפּוֹ <small>(ישעיה סו, טו)</small>, בשקל <b>לְהָסֵב</b> מן <b>סָבַב</b> כי הצרי והחירק קרובים, ופירושו להבעיר בְּחֵמָה אַפּוֹ וְגַעֲרָתוֹ בְּלַהֲבֵי אֵשׁ, ואחריו אמר כִּי בָאֵשׁ י"י נִשְׁפָּט <small>(שם)</small> כי בכל מקום תמצא השבת אף לשבח ולרצון וכאן לכעס ולחמה, על כן יתכן לשון הבערה כמו כִּי יִבְעַר כִּמְעַט אַפּוֹ <small>(תהלים ב, יב)</small>.
<h3>שׁבה</h3>
אֲשֶׁר <b>שָׁבָה</b> יִשְׁמָעֵאל <small>(ירמיה מא, יד)</small>, <b>וַיִּשְׁבְּ</b> מִמֶּנּוּ שֶׁבִי <small>(במדבר כא, ב)</small>, וְהִצַּתִּי אֵשׁ בְּבָתֵּי אֱלֹהֵי מִצְרַיִם וּשְׂרָפָם <b>וְשָׁבָם</b> <small>(ירמיה מג, יב)</small>, <b>וְשָׁבִיתָ</b> שִׁבְיוֹ <small>(דברים כא, י)</small>, <b>וּשֲׁבֵה</b> שֶׁבְיְךָ <small>(שופטים ה, יב)</small>, <b>שֹׁבִים לְשֹׁבֵיהֶם</b> <small>(ישעיה יד, ב)</small>, בְּיוֹם <b>שְׁבוֹת</b> זָרִים חֵילוֹ <small>(עבדיה א, יא)</small>, <b>כִּשְׁבֻיוֹת</b> חָרֶב <small>(בראשית לא, כו)</small>. <b>והתאר</b> לנקבה <b>שְׁבִיָּה</b> בַּת צִיּוֹן <small>(ישעיה נב, ב)</small>, ויאמר ממנו לזכר <b>שָׁבִי</b> בפלס <b>עָנִי</b>. <b>והשם</b> גַּם <b>שְׁבִי</b> גִבּוֹר <small>(ישעיה מט, כה)</small>, קוּמִי <b>שְּׁבִי</b> יְרוּשָׁלָם <small>(ישעיה נב, ב)</small>. ויונתן תרגמו מענין <b>יָשַׁב</b> קומי<b> תְבִי עַל כּוּרְסֵי יְקָרָא יְרוּשְׁלֵם</b>. אֶת <b>הַשְּׁבִי</b> וְאֶת הַמַּלְקוֹחַ <small>(במדבר לא, יב)</small>, וְשָׁבִיתָ <b>שִׁבְיוֹ</b> <small>(דברים כא, י)</small>, ובסגול וּשֲׁבֵה <b>שֶׁבְיְךָ</b> <small>(שופטים ה, יב)</small>. ומשקל אחר וְרָאִיתָ <b>בַּשִּׁבְיָה</b> <small>(דברים כא, יא)</small>, וְהָשִׁיבוּ <b>הַשִּׁבְיָה</b> <small>(דברי הימים ב' כח, יא)</small>. ומשקל אחר וּבְנֹתָיו <b>בַּשְּׁבִית</b> <small>(במדבר כא, כט)</small>, שׁוּבָה י"י אֶת שְׁבִותֵנוּ [<b>שְׁבִיתֵנוּ</b>] <small>(תהלים קכו, ד)</small>. והקבוץ וּשְׁביּת [<b>וּשְׁבוּת</b>] שְׁבִיתַיִךְ בְּתוֹכָהְנָה <small>(יחזקאל טז, נג)</small>. ובשורק וְשָׁב י"י אֱלֹהֶיךָ אֶת <b>שְׁבוּתְךָ</b> <small>(דברים ל, ג)</small>, <b>שְׁבוּת</b> אָהֳלֵי יַעֲקוֹב <small>(ירמיה ל, יח)</small>. והקבוץ בְּשׁוּבִי אֶת <b>שְׁבוּתֵיכֶם</b> <small>(צפניה ג, כ)</small>. <b>והנפעל</b> כִּי <b>נִשְׁבָּה</b> אָחִיו <small>(בראשית יד, יד)</small>, וּנְשֵׁיהֶם וּבְנֵיהֶם וּבְנֹתֵיהֶם <b>נִשְׁבּוּ</b> <small>(שמואל ב' ל, ג)</small>, ענינם ידוע. ומן השרש הזה לֶשֶׁם <b>שְׁבוֹ</b> <small>(שמות כח, יט)</small>, היא מאבנים היקרות ונקראת בערבי <b>א"ל סב"ג</b>.
<h3>שׁבח</h3>
[פִּעֵל] <b>יְשַׁבַּח</b> מַעֲשֶׂיךָ <small>(תהלים קמה, ד)</small>, שְׂפָתַי <b>יְשַׁבְּחוּנְךָ</b> <small>(תהלים סג, ד)</small>, <b>שַׁבְּחִי</b> יְרוּשָׁלַ םִ <small>(תהלים קמז, יב)</small>. <b>וההתפעל</b> <b>לְהִשְׁתַּבֵּחַ</b> בִּתְהִלָּתֶךָ <small>(תהלים קו, מז)</small>, ידוע. וענין אחר בְּשׂוֹא גַלָּיו אַתָּה <b>תְשַׁבְּחֵם</b> <small>(תהלים פט, י)</small>, וְחָכָם בְּאָחוֹר <b>יְשַׁבְּחֶנָּה</b> <small>(משלי כט, יא)</small>. <b>וכבד אחר</b> [הִפְעִיל] בענין הזה <b>מַשְׁבִּיחַ</b> שְׁאוֹן יַמִּים <small>(תהלים סה, ח)</small>. ענין הכל ההשקט וההנחה.
<h3>שׁבט</h3>
<b>לְשֵׁבֶט</b> וּלְמִשְׁפָּחָה <small>(שופטים יח, יט)</small>. בחמש נקודות. שֶׁשָּׁם עָלוּ <b>שְׁבָטִים שִׁבְטֵי</b> יָהּ <small>(תהלים קכב, ד)</small>. בְּכָל <b>שִׁבְטֵי</b> בִנְיָמִן <small>(שופטים כ, יב)</small>. הִתְעוּ אֶת מִצְרַיִם פִּנַּת <b>שְׁבָטֶיהָ</b> <small>(ישעיהו יט, יג)</small>, ענינם משפחה. אך השבט גדול מהמשפחה, כמו שאמר מִשְׁפְּחוֹת <b>שִׁבְטֵי</b> בִנְיָמִן <small>(שמואל א ט, כא)</small>. וכמו שאמר וַיַּקְרֵב אֶת יִשְׂרָאֵל <b>לִשְׁבָטָיו</b> <small>(יהושע ז, טז)</small>. ואחר כן וַיַּקְרֵב אֶת מִשְׁפַּחַת יְהוּדָה. ויהיה שבט כלל לכל השבטים וְיִשְׂרָאֵל <b>שֵׁבֶט</b> נַחֲלָתוֹ <small>(ירמיהו י, טז)</small>. וענין אחר וְכִי יַכֶּה אִישׁ אֶת עַבְדּוֹ אוֹ אֶת אֲמָתוֹ <b>בַּשֵּׁבֶט</b> <small>(שמות כא, כ)</small>. תְּרֹעֵם<b> בְּשֵׁבֶט</b> בַּרְזֶל <small>(תהלים ב, ט)</small>. וּפָקַדְתִּי <b>בְשֵׁבֶט</b> פִּשְׁעָם <small>(תהלים פט, לג)</small>. <b>שֵׁבֶט</b> מוּסָר יַרְחִיקֶנָּה מִמֶּנּוּ <small>(משלי כב, טו)</small>. הוא מטה. וכן נקראת המשפחה מטה כמו שכתבנו בשרש <b>נָטָה</b> זה כי המשפחה שבט ומטה כל אחד לחבירו מבני המשפחה. וכן אִם <b>לְשֵׁבֶט</b> אִם לְאַרְצוֹ <small>(איוב לז, יג)</small>. שבט המוסר, רוצה לומר פעמים יבא המטר לשבט ולמוסר בעולם שישטוף הזרעים וישחית הכל ופעמים לארצו כלומר לצורך העולם לפי שהם עושים רצונו, ולפיכך אמר לארצו אם לחסד ופעמים לחסד ימציאנו אף על פי שבני העולם חייבים. ונקרא הראש והמושל שבט כי דרך המושל להיות שבט בידו. ועוד כי בידו שבט מוסר העם <b>שֵׁבֶט</b> מֹשְׁלִים <small>(ישעיהו יד, ה)</small>. לֹא יָסוּר <b>שֵׁבֶט</b> מִיהוּדָה <small>(בראשית מט, י)</small>. <b>שֵׁבֶט</b> מִישֹׁר <b>שֵׁבֶט</b> מַלְכוּתֶךָ <small>(תהלים מה, ז)</small>. ונקרא עם סופר שבט מֹשְׁכִים <b>בְּשֵׁבֶט</b> סֹפֵר <small>(שופטים ה, יד)</small>. הֲדָבָר דִּבַּרְתִּי אֶת אַחַד<b> שִׁבְטֵי</b> יִשְׂרָאֵל <small>(שמואל ב' ז, ז)</small>. כלומר עם הראשים והמלכים. וכן במקומו בדברי הימים <small>(א' יז, ו)</small> אֶת אַחַד <b>שֹׁפְטֵי</b> יִשְׂרָאֵל.
<h3>שֹבך</h3>
<b>שְׂבָכִים</b> מַעֲשֵׂה <b>שְׂבָכָה</b> <small>(מלכים א' ז, יז)</small>. תַּחַת <b>שׂוֹבֶךְ</b> הָאֵלָה <small>(שמואל ב' יח, ט)</small>. כבר זכרנום בשרש <b>סָבַך</b>, ומזה וַיִּפֹּל אֲחַזְיָה בְּעַד <b>הַשְֹּׂבָכָה</b> <small>(מלכים ב' א, ב)</small>. והוא שעושין בארובה או בפתח מבדים שתי וערב כמעשה השבכה, <b>קליד"א</b> [זילוזיא"ה] בלע"ז.
<h3>שׁבל</h3>
שְׁבִולֵי [<b>שְׁבִילֵי</b>] עוֹלָם <small>(ירמיה יח, טו)</small>, <b>וּשְׁבִילְיךָ</b> [<b>וּשְׁבִילְךָ</b>] בְּמַיִם רַבִּים <small>(תהלים עז, כ)</small>, הוא הדרך. וממנו נקרא הרגל או השוק שובל חֶשְׂפִּי <b>שֹׁבֶל</b> <small>(ישעיה מז, ב)</small>, כמו שאמר גַּלִּי שׁוֹק עִבְרִי נְהָרוֹת <small>(שם)</small>. ובמדרש חזית <small>(שיר השירים פסוק כמעט שעברתי)</small> מפרש אותו מענין שבולת הנהר חשפי שובל קלופי שבלתא דנהרא. וַאֲלַקֳטָה <b>בַשִּׁבֳּלִים</b> <small>(רות ב, ב)</small>, <b>הַשִּׁבֳּלִים</b> הַדַּקּוֹת <small>(בראשית מא, ז)</small>, <b>שִׁבֳּלִים</b> יִקְצוֹר <small>(ישעיה יז, ה)</small>, וּכְרֹאשׁ <b>שִׁבֹּלֶת</b> יִמָּלוּ <small>(איוב כד, כד)</small>, ידוע. וכתב רבי יונה מזה מַה שְׁתֵּי <b>שִׁבֲּלֵי</b> הַזֵּיתִים <small>(זכריה ד, יב)</small>, ודמה אותם לשבלים לדקותם, והיה משפטו <b>שִׁבֳּלֵי</b> בקמץ אלא שעשה כן להפריש. וכן כתב מזה חשפי שביל, חשפי תלתלי שערך על דרך הדמיון. אַל תִּשְׁטְפֵנִי <b>שִׁבֹּלֶת</b> מַיִם <small>(תהלים סט, טז)</small>, <b>וְשִׁבֹּלֶת</b> שְׁטָפָתְנִי <small>(תהלים סט, ג)</small>, <b>מִשִּׁבֹּלֶת</b> הַנָּהָר <small>(ישעיה כז, יב)</small>, שטף המים ומקום שנגרים המים בכח נקרא שבולת לפיכך אמר אֱמָר נָא <b>שִׁבֹּלֶת</b> וַיֹּאמֶר <b>סִבֹּלֶת</b> <small>(שופטים יב, ו)</small>, לפי שבמקום ההוא היה שטף מים שהיו נגרים שם המים בכח והיה בוחנים אתו במה שהיו בו. <b>שַׁבְּלוּל</b> תֶּמֶס יַהֲלֹךְ <small>(תהלים נח, ט)</small>, הוא שרץ הנקרא בלע"ז <b>לימצ"א</b>. ואמרו רבותינו ז"ל <small>(שבת עז ע"ב)</small> כל מה שברא הקדוש ברוך הוא בעולמו לא ברא דבר אחד לבטלה, ברא שבלול לכתית, והוא שכותשין השבלול ומניחין אותו על הכתית והוא רפואה לו. ופירוש כתיה המכה הנקראת מלשון רבותינו ז"ל <small>(עבודה זרה כח, סוף ע"א)</small> סמיטא וידוע הוא.
<h3>שׁבס</h3>
<b>וְהַשְּׁבִיסִים</b> וְהַשַּׂהֲרֹנִים <small>(ישעיה ג, יח)</small>, שם לבגדים עשוים במלאכת התשבץ ואם זה ב<b>סמ"ך</b> וזה ב<b>צד"י</b> ענינם אחר. ואַשְּׁרוּ חָמוֹץ <small>(ישעיה א, יז)</small> גם כן ב<b>צד"י</b> כמו ב<b>סמ"ך</b>. או הוא שם לעדי מן העדיים ממה שאמרו במשנה <small>(נגעים פרק אחר עשר משנה יא. דף פז ע"א)</small> ושביס של הסבכה.
<h3>שׁבע</h3>
<b>שִׁבְעָה</b> כְבָשִׂים <small>(במדבר כח, כז)</small> <b>, שֶׁבַע</b> שַׁבָּתוֹת <small>(ויקרא כג, טו)</small>, וּבַיּוֹם <b>הַשְּׁבִיעִי</b> <small>(שמות יב, טז)</small>, בַּיּוֹם <b>הַשְּׁבִיעִי</b> וַיֹּאמְרוּ לְאֵשֶׁת שִׁמְשׁוֹן פַּתִּי אֶת אִישֵׁךְ <small>(שופטים יד, טו)</small>, אינו אומר שביעי לימי המשתה אבל על יום השבת הוא אומר והיה רביעי לימי המשתה. ופירוש וַתֵּבְךְּ עָלָיו <b>שִׁבְעַת</b> הַיָּמִים <small>(שופטים יד, יז)</small>, עד סוף שבעת הימים. ויש מפרשים שביעי לימי המשתה והם אחר שהשתדלו להוציא החידה שלשת ימים ולא יכלו נואשו ממנה, וכשהיה ביום השביעי אמרו לאשת שמשון <b>פַּתִּי אֶת אִישֵׁךְ</b> וכאשר הציקתהו בעבור מה שאמרו לה נשרוף אותך ואת בית אביך באש הגיד לה. ופירוש <b>וַתֵּבְךְּ עָלָיו שִׁבְעַת הַיָּמִים</b> וכבר בכתה מעצמה כל שבעת הימים להגיד לה. ואין שביעי רביעי כלל כאשר כתב רבי יונה כי לא ימצא זה ההפך ולא יתכן. וכן דָּוִיד <b>הַשְּׁבִעִי</b> <small>(דברי הימים א' ב, טו)</small>, אינו כמו השמיני כאשר כתב רבי יונה. ואף על פי שבספר שמואל אומר וַיַּעֲבֵר יִשַׁי <b>שִׁבְעַת</b> בָּנָיו <small>(שמואל א' טז, י)</small>, כי ידמה ששבעה בנים היו לו מלבד דוד, אפשר שהיה לו בן מאשה אחרת, אבל אחי דוד מאמו היו שבעה עמו. וַיִּפְּלוּ <b>שְׁבַעְתָּים</b> [שְׁבַעְתָּם] יָחַד <small>(שמואל ב' כא, ט)</small>, וְנִמְצָא יְשַׁלֵּם <b>שִׁבְעָתָיִם</b> <small>(משלי ו, לא)</small>, כפלים כמשפטו אם גנב שור ושה ישלם שבעה מלבד הקרן. ורצונו לומר אפילו אם יענשו אותו לשלם כפלים או אם הוא עני את כל הון ביתו יתן וינצל בזה, אבל נואף אשה משחית נפשו ולא ינצל בממונו. לָכֵן כָּל הֹרֵג קַיִן <b>שִׁבְעָתַיִם</b> יֻקָּם <small>(בראשית ד, טו)</small>, רצונו לומר נקמות רבות יקח ממי שיהרגהו, ולא ירצה לומר שבעתים יקם דוקא כי <b>שֶׁבַע, וְשִׁבְעָה</b> יבואו לסך חשבון שאינו חשבונו אלא יותר, כמו עַל אֶבֶן אַחַת <b>שִׁבְעָה</b> עֵינָיִם <small>(זכריה ג, ט)</small>, רוצה לומר שמירות רבות. וכן <b>שֶׁבַע</b> כְּחַטֹּאתֵיכֶם <small>(ויקרא כו, כא)</small>, <b>שֶׁבַע</b> יִפּוֹל צַדִּיק <small>(משלי כד, טז)</small>, רצונו לומר פעמים רבות. ויבאו כן בזה החשבון לפי שכל ימי העולם שבועות וַחֲצִי <b>הַשָּׁבוּעַ</b> <small>(דניאל ט, כז)</small>, והסמוך מַלֵּא <b>שְׁבֻעַ</b> זֹאת <small>(בראשית כט, כד)</small>, וזאת יאמר על לאה. שְׁלשָׁה <b>שָׁבֻעִים</b> יָמִים <small>(דניאל י, ב)</small>, <b>שָׁבֻעִים שִׁבְעִים</b> <small>(דניאל ט, כד)</small>. ובלשון נקבה <b>שִׁבְעָה שָׁבֻעֹת</b> <small>(דברים טז, ט)</small>, לַי"י <b>בְּשָׁבֻעֹתֵיכֶם</b> <small>(במדבר כח, כו)</small>. ובשוא ה<b>שׁי"ן</b> <b>שְׁבֻעֹת</b> חֻקּוֹת קָצִיר <small>(ירמיה ה, כד)</small>, ופירש אדוני אבי ז"ל הפסוק כן אותם שבועות של קציר ישמור לו חקות הקציר, שלא היה יורד המטר בארץ ישראל בימי הקציר, וזהו שאמר שמואל הֲלוֹא קְצִיר חִטִּים הַיּוֹם אֶקְרָא אֶל י"י וְיִתֵּן קֹלוֹת <small>(שמואל א' יב, יז)</small>, לפיכך אמר הנותן גשם ויוֹרֶה וּמַלְקוֹשׁ בְּעִתּוֹ <small>(שם)</small> לא בימי הקציר כי אינו עתו. וכן בשוא ה<b>שׁי"ן</b> חָג <b>שְׁבֻעוֹת</b> יָמִים מַצּוֹת יֵאָכֵל <small>(יחזקאל מה, כא)</small>, ואיננו ריבוי והוא כמו שבעת ימים. וכן <b>לְעֻמּוֹת אַחַד</b> הַחֲלָקִים <small>(יחזקאל מה, ז)</small> כמו <b>לְעֻמַת</b>, כי אין <b>חַג הַמַּצּוֹת</b> כי אם שבעת ימים לא היום ולא לעתיד. וענין אחר וַאֲשֶׁר <b>נִשְׁבַּע</b> לִי <small>(בראשית כד, ז)</small>, <b>וַיִּשָּׁבַע</b> לוֹ <small>(בראשית כד, ט)</small>, וּבִשְׁמוֹ<b> תִּשָּׁבֵעַ</b> <small>(דברים ו, יג)</small>, <b>וְהִשָּׁבֵעַ</b> לַשֶּׁקֶר <small>(ירמיה ז, ט)</small>. <b>והשם</b> כִּי <b>הַשְּׁבוּעָה</b> הַגְּדוֹלָה <small>(שופטים כא, ה)</small>, יִתֵּן י"י אוֹתָךְ לְאָלָה <b>וְלִשְׁבֻעָה</b> <small>(במדבר ה, כא)</small>, וְהִנַּחְתֶּם שִׁמְכֶם <b>לִשְׁבוּעָה</b> לִבְחִירַי <small>(ישעיה סה, טו)</small>, <b>שְׁבֻעַת</b> י"י תִּהְיֶה בֵּין שְׁנֵיהֶם <small>(שמות כב, י)</small>,<b> שְׁבֻעוֹת</b> מַטּוֹת אֹמֶר סֶלָה <small>(חבקוק ג, ט)</small>, כלומר השבועה שנשבעת לשבטים. ויש מפרשים על הברקים שהם כמו חצים ומטות כאילו נשבעו לקיים מאמרך. ומפרשים מזה <b>שְׁבֻעֹת חֻקּוֹת קָצִיר</b>, כלומר מה שאמר זֶרַע וְקָצִיר וְקֹר וָחֹם וְקַיִץ וָחֹרֶף וְיוֹם וָלַיְלָה לֹא יִשְׁבֹּתוּ <small>(בראשית ח, כב)</small>. והפעול מן הקל <b>שְׁבֻעֵי שְׁבֻעוֹת</b> לָהֶם <small>(יחזקאל כא, כח)</small>. או יהיה תאר. והנכון הוא זה בפלס <b>הַשְּׁכוּנֵי</b> בָאֳהָלִים <small>(שופטים ח, יא)</small> כי [לא] נבנה בנין הקל ממנו. <b>והפעל הכבד</b> [הִפְעִיל] ממנו <b>וְהִשְׁבִּיעַ</b> הַכֹּהֵן <small>(במדבר ה, כא)</small>, <b>וְאַשְׁבִּיעֲךָ</b> בַּי"י <small>(בראשית כד, ג)</small>, <b>וַיַּשְׁבִּעֵנִי</b> אֲדֹנִי <small>(בראשית כד, לז)</small>. וּבְשֵׁם אֱלֹהֵיהֶם לֹא תַזְכִּירוּ וְלֹא <b>תַשְׁבִּיעוּ</b> <small>(יהושע כג, ז)</small>, פירוש לא תשביעו איש את חבירו. או אפילו הגוי, כמו שפירשו רבותינו ז"ל <small>(סנהדרין סג ע"ב)</small> ולא ישמע על פיך.
<h3>שֹבע</h3>
וְאָכַל <b>וְשָׂבַע</b> וְדָשֵׁן <small>(דברים לא, כ)</small>, וְדָוִיד זָקֵן <b>וְשָׂבַע</b> יָמִים <small>(דברי הימים א' כג, א)</small>, וְאָכַלְתָּ <b>וְשָׂבָעְתָּ</b> <small>(דברים ו, יא)</small>, אַתָּה תֹאכַל וְלֹא <b>תִשְׂבָּע</b> <small>(מיכה ו, יד)</small>, וּבַבֹּקֶר <b>תִּשְׂבְּעוּ</b> לָחֶם <small>(שמות טז, יב)</small>, אֶל עִיר אַחַת לִשְׁתּוֹת מַיִם וְלֹא<b> יִשְׂבָּעוּ</b> <small>(עמוס ד, ח)</small>. פֶּן <b>תִּשְׂבָּעֶנּוּ</b> וַהֲקֵאתוֹ <small>(משלי כה, טז)</small>, רוצה לומר פן תשבע ממנו. וכן<b> וּשְׂבַעְתֶּם</b> אֹתוֹ <small>(יואל ב, יט)</small>, ושבעתם ממנו. לֹא <b>תִשְׂבַּע</b> עַיִן לִרְאוֹת <small>(קהלת א, ח)</small>, שְׁאוֹל וַאֲבַדֹּה [וַאֲבַדּוֹ] לֹא <b>תִּשְׂבַּעְנָה</b> <small>(משלי כז, כ)</small>, <b>שָׂבְעָה</b> בְרָעוֹת נַפְשִׁי <small>(תהלים פח, ד)</small>, יִשְׂבַּע בחרפה <small>(איכה ג, ל)</small>, מִדְּרָכָיו <b>יִשְׂבַּע</b> סוּג לֵב <small>(משלי יד, יד)</small>, וּמִמֹּעֲצֹתֵיהֶם <b>יִשְׂבָּעוּ</b> <small>(משלי א, לא)</small>, כִּי רַב <b>שָׂבַעְנוּ</b> בוּז <small>(תהלים קכג, ג)</small>. <b>והשם</b> אָכוֹל וְאֵין <b>לְשָׂבְעָה</b> <small>(חגי א, ו)</small>, לֹא יָדְעוּ <b>שָׂבְעָה</b> <small>(ישעיה נו, יא)</small>, מִבִּלְתִּי <b>שָׂבְעָתֵךְ</b> <small>(יחזקאל טז, כח)</small>. וַאֲכַלְתֶּם <b>לָשֹׂבַע</b> <small>(ויקרא כה, יט)</small>, <b>שׂבַע</b> שְׂמָחוֹת אֶת פָּנֶיךָ <small>(תהלים טז, יא)</small>, וְאָכַלְתָּ עֲנָבִים כְּנַפְשְׁךָ <b>שָׂבְעֶךָ</b> <small>(דברים כג, כה)</small>. ומשקל אחר וְנִשְׁכַּח כָּל <b>הַשָּׂבָע</b> <small>(בראשית מא, ל)</small>. ומשקל אחר <b>שִׂבְעַת</b> לֶחֶם וְשַׁלְוַת הַשְׁקֵט <small>(יחזקאל טז, מט)</small>. <b>והתאר וְשָׂבֵעַ</b> יָלִין בַּל יִפָּקֶד רָע <small>(משלי יט, כג)</small>, <b>וּשְׂבַע</b> יָמִים <small>(איוב מב, יז)</small>, <b>שְׂבַע</b> קָלוֹן <small>(איוב י, טו)</small>, <b>וּשְׂבַע</b> רֹגֶז <small>(איוב יד, א)</small>, <b>שְׂבֵעִים</b> בַּלֶּחֶם נִשְׂכָּרוּ <small>(שמואל א' ב, ה)</small>. <b>והפעל הכבד</b> [הִפְעִיל] <b>וָאַשְׂבִּעַ</b> אוֹתָם וַיִּנְאָפוּ <small>(ירמיה ה, ז)</small>, <b>וּמַשְׂבִּיעַ</b> לְכָל חַי רָצוֹן <small>(תהלים קמה, טז)</small>, וְנֶפֶשׁ נַעֲנָה <b>תַּשְׂבִּיעַ</b> <small>(ישעיה נח, י)</small>. <b>וכבד אחר</b> [פִּעֵל] נַפְשָׁם לֹא <b>יְשַׂבֵּעוּ</b> <small>(יחזקאל ז, יט)</small>, <b>שַׂבְּעֵנוּ</b> בַבֹּקֶר חַסְדֶּךָ <small>(תהלים צ, יד)</small>, כולם ענינם ידוע.
<h3>שׁבץ</h3>
<b>וְשִׁבַּצְתָּ</b> הַכְּתֹנֶת שֵׁשׁ <small>(שמות כח, לט)</small>, <b>מְשֻׁבָּצִים</b> זָהָב <small>(שמות כח, כ)</small>. וְעָשִׂיתָ <b>מִשְׁבְּצֹת</b> זָהָב <small>(שמות כח, יג)</small>, וּכְתֹנֶת<b> תַּשְׁבֵּץ</b> <small>(שמות כח, ד)</small>, תרגם אותו רבינו סעדיה ז"ל עיון בערבי והוא מעשה הרקמה עשוי עינים עינים. כִּי אֲחָזַנִי <b>הַשָּׁבָץ</b> <small>(שמואל ב' א, ט)</small>, כתב רבי יונה תפשני העיון שהקיפוהו אנשי המלחמה וסבבוהו ולא יכול להנצל מהם. ויש מפרשים עון השבץ לפי שהרג כהני י"י. ויונתן תרגם <b>אֲרֵי אַחֲדַנִי רְתִיתָא</b>.
<h3>שׁבר</h3>
<b>שָׁבַר</b> י"י מַטֵּה רְשָׁעִים <small>(ישעיה יד, ה)</small>, וְלֹא<b> שָׁבַר</b> אֶת הַחֲמוֹר <small>(מלכים א' יג, כח)</small>, <b>וּשְׁבָרָהּ</b> כְּשֵׁבֶר נֵבֶל יוֹצְרִים <small>(ישעיה ל, יד)</small>, כַּאֲשֶׁר <b>יִשְׁבֹּר</b> אֶת כְּלִי הַיּוֹצֵר <small>(ירמיה יט, יא)</small>, פירוש כאשר ישבר איש. וְעֶצֶם לֹא <b>תִשְׁבְּרוּ</b> בוֹ <small>(שמות יב, מו)</small>, <b>יִשְׁבְּרוּ</b> פְרָאִים צְמָאָם <small>(תהלים קד, יא)</small>, כלומד ישברו צמאם במים. <b>בְּשִׁבְרִי</b> לָכֶם מַטֵּה לֶחֶם <small>(ויקרא כו, כו)</small>. <b>והשם</b> <b>כְּשֵׁבֶר</b> נֵבֶל יוֹצְרִים <small>(ישעיה ל, יד)</small>, <b>וּמִשֵּׁבֶר</b> רוּחַ תְּיֵלִילוּ <small>(ישעיה סה, יד)</small>, וְלֹא נֶחְלוּ עַל <b>שֵׁבֶר</b> יוֹסֵף <small>(עמוס ו, ו)</small>, אלו השלשה הם בחמש נקודות והשאר בשש. ומשקל אחר הֵאָנַח <b>בְּשִׁבְרוֹן</b> מָתְנַיִם <small>(יחזקאל כא, יא)</small>.<b> והנפעל</b> כִּי נִשְׁבְּרֻה [<b>נִשְׁבְּרוּ</b>] אֳנִיּוֹת <small>(מלכים א' כב, מט)</small>, <b>נִשְׁבְּרָה</b> דַּלְתוֹת הָעַמִּים <small>(יחזקאל כו, ב)</small>, <b>נִשְׁבְּרָה</b> קִרְיַת תֹּהוּ <small>(ישעיה כד, י)</small>, אַחַת מֵהֵנָּה לֹא <b>נִשְׁבָּרָה</b> <small>(תהלים לד, כא)</small>, נפעל חולף כי הוא מלעיל. זִבְחֵי אֱלֹהִים רוּחַ <b>נִשְׁבָּרָה</b> <small>(תהלים נא, יט)</small>, נפעל <b>עומד</b> כי הוא מלרע. עֵת <b>נִשְׁבֶּרֶת</b> מִיַּמִּים בְּמַעֲמַקֵּי מָיִם <small>(יחזקאל כז, לד)</small>, פירוש עת היית נשברת שלא יצאו לך עזבוניך מימים כמו שהיה כבר. כִּי <b>נִשְׁבְּרוּ</b> לִפְנֵי י"י וְלִפְנֵי מַחֲנֵהוּ <small>(דברי הימים ב' יד, יב)</small>, <b>וַתִּשָּׁבֵר</b> כָּעֵץ עַוְלָה <small>(איוב כד, כ)</small>, ובפתח <b>תִּשָּׁבַר</b> וְתִשְׁכַּב אֶת חַלְלֵי חָרֶב <small>(יחזקאל לב, כה)</small>. <b>והכבד</b> [פִּעֵל] וְאֶת כָּל עֵץ הַשָּׂדֶה <b>שִׁבֵּר</b> <small>(שמות ט, כה)</small>, אִבַּד <b>וְשִׁבַּר</b> בְּרִיחֶיהָ <small>(איוב ב, ט)</small>, <b>וְשַׁבֵּר תְּשַׁבֵּר</b> מַצֵּבֹתֵיהֶם <small>(שמות כג, כד)</small>, <b>ושלא נזכר פעלו מהנוסף</b> [הָפְעַל] עַל שֶׁבֶר בַּת עַמִּי<b> הָשְׁבַּרְתִּי</b> <small>(ירמיה ח, כא)</small>. [<b>והשם</b>] כָּל <b>מִשְׁבָּרֶיךָ</b> וְגַלֶּיךָ עָלַי עָבָרוּ <small>(יונה ב, ד)</small>, וְכָל <b>מִשְׁבָּרֶיךָ</b> עִנִּיתָ סֶּלָה <small>(תהלים פח, ח)</small>, רוצה לומר בהשבר גלי הים בעת הזעף. ומזה על דרך ההשאלה כִּי אֲפָפֻנִי <b>מִשְׁבְּרֵי</b> מָוֶת <small>(שמואל ב' כב, ה)</small>. בַּהֲבִיאִי <b>שִׁבְרְךָ</b> בַּגּוֹיִם עַל אֲרָצוֹת אֲשֶׁר לֹא יְדַעְתָּם <small>(יחזקאל לב, ט)</small>, פירוש האנשים הנשברים והנגפים בך. או פירושו בהביאי באזניהם קול השבר ושמעוהו. וַיִּרְדְּפוּם לִפְנֵי הַשַּׁעַר עַד <b>הַשְּׁבָרִים</b> <small>(יהושע ז, ה)</small>, המקום נקרא כן לפי שנשברו שם. <b>מִשְּׁבָרִים</b> יִתְחַטָּאוּ <small>(איוב מא, יז)</small>, פירוש מפחד שבריו יסירו חטאם ויתודו ויחלו פני אל. ומן הענין הזה [הִפְעִיל] <b>וָאֶשְׁבֹּר</b> עָלָיו חֻקִּי כלומר כרתי ברית וגזרתי עליו חקי שלא יעברנו. ונאמר שבירה בענין הזה כמו שנאמר כריתה בברית <small>(דברים כט, יג)</small>. ומן הענין הזה נגזר הַאֲנִי <b>אַשְׁבִּיר</b> וְלֹא אוֹלִיד <small>(ישעיה סו, ט)</small>, כלומר אביא האשה עד המשבר. כִּי בָאוּ בָנִים עַד <b>מַשְׁבֵּר</b> <small>(ישעיה לז, ג)</small>, כִּי עֵת לֹא יַעֲמֹד <b>בְּמִשְׁבַּר</b> בָּנִים <small>(הושע יג, יג)</small>, והרחם נקרא משבר על שבר האשה היולדת וחבליה. אֶת מִסְפַּר הַחֲלוֹם וְאֶת <b>שִׁבְרוֹ</b> <small>(שופטים ז, טו)</small>, פירוש פתרונו, כי קודם הפתרון החלום הוא כמו הדבר הסתום והפתרון שובר אותו ומגלה אותו. וענין אחר כִּי יֶשׁ <b>שֶׁבֶר</b> בְּמִצְרָיִם <small>(בראשית מב, א)</small>, <b>שֶׁבֶר</b> רַעֲבוֹן בָּתֵּיכֶם <small>(בראשית מב, יט)</small>, בשש נקודות. וַיִּשְׂאוּ אֶת <b>שִׁבְרָם</b> <small>(בראשית מב, כו)</small>, פירוש תבואה וכל מאכל. ואולי נאמר בזה הלשון לפי שהוא שובר הרעב. וכן אמר <b>שֶׁבֶר רַעֲבוֹן בָּתֵּיכֶם</b> על דרך<b> יִשְׁבְּרוּ</b> פְרָאִים צְמָאָם <small>(תהלים קד, יא)</small>, וקונה <b>הַשֶּׁבֶר</b> יקרא שובר <b>לִשְׁבֹּר</b> אֶל יוֹסֵף <small>(בראשית מא, נז)</small>, פירוש מן יוסף או פירושו וְכָל הָאָרֶץ בָּאוּ מִצְרַיְמָה אל יוסף לשבור לְכוּ <b>שִׁבְרוּ</b> וֶאֱכֹלוּ <small>(ישעיה נה, א)</small>, <b>בַּשֶּׁבֶר</b> אֲשֶׁר הֵם <b>שֹׁבְרִים</b> <small>(בראשית מז, יד)</small>. וכן מוכר השבר <b>וַיִּשְׁבֹּר</b> לְמִצְרַיִם <small>(בראשית מא, נו)</small>. <b>והפעל הכבד</b> [הִפְעִיל] אֹכֶל בַּכֶּסֶף <b>תַּשְׁבִּרֵנִי</b> <small>(דברים ב, כח)</small>, פירוש תשביר לי. <b>וְנַשְׁבִּירָה</b> שֶּׁבֶר <small>(עמוס ח, ה)</small>, הוּא <b>הַמַּשְׁבִּיר</b> לְכָל עַם הָאָרֶץ <small>(בראשית מב, ו)</small>.
<h3>שֹבר</h3>
וָאֱהִי<b> שׂבֵר</b> בְּחוֹמֹת יְרוּשָׁלַם <small>(נחמיה ב, יג)</small>, ענינו חושב מלשון רבותינו ז"ל סברא. <b>והכבד</b> [פִּעֵל] בענין אחר לֹא <b>יְשַׂבְּרוּ</b> יוֹרְדֵי בוֹר אֶל אֲמִתֶּךָ <small>(ישעיה לח, יט)</small>, עֵינֵי כֹל אֵלֶיךָ <b>יְשַׂבֵּרוּ</b> <small>(תהלים קמה, טו)</small>, הֲלָהֵן <b>תְּשַׂבֵּרְנָה</b> <small>(רות א, יג)</small>. <b>והשם שֶֹבֶר, שִׂבְרוֹ</b> עַל י"י אֱלֹהָיו <small>(תהלים קמו, ה)</small>, ענינם התקוה.
<h3>שׁבת</h3>
אֵיךְ <b>שָׁבַת</b> נֹגֵשׂ <small>(ישעיה יד, ד)</small>, <b>שָׁבַת</b> מְשׂוֹשׂ לִבֵּנוּ <small>(איכה ה, טו)</small>, <b>שָׁבַת</b> וַיִּנָּפַשׁ <small>(שמות לא, יז)</small>, <b>שָׁבְתָה</b> מַדְהֵבָה <small>(ישעיה יד, ד)</small>, <b>וְשָׁבְתָה</b> הָאָרֶץ שַׁבָּת לַי"י <small>(ויקרא כה, ב)</small>, אָז <b>תִּשְׁבַּת</b> הָאָרֶץ <small>(ויקרא כו, לד)</small>, בפתח. כָּל יְמֵי הָשַּׁמָּה <b>תִּשְׁבֹּת</b> <small>(ויקרא כו, לה)</small>, וּבַיּוֹם הַשְּׁבִיעִי <b>תִּשְׁבֹּת</b> <small>(שמות כג, יב)</small>, בחלם.<b> תִּשְׁבְּתוּ</b> שַׁבַּתְּכֶם <small>(ויקרא כג, לב)</small>, וְיוֹם וָלַיְלָה לֹא <b>יִשְׁבֹּתוּ</b> <small>(בראשית ח, כב)</small>,<b> וַיִּשְׁבְּתוּ</b> שְׁלשֶׁת הָאֲנָשִׁים הָאֵלֶּה מֵעֲנוֹת אֶת אִיּוֹב <small>(איוב לב, א)</small>. <b>והשם</b> כָּבוֹד לָאִישׁ <b>שֶׁבֶת</b> מֵרִיב <small>(משלי כ, ג)</small>, בשש נקודות, רַק <b>שִׁבְתּוֹ</b> יִתֵּן <small>(שמות כא, יט)</small>. ומשקל אחר <b>שַׁבַּת שַׁבָּתוֹן</b> <small>(ויקרא טז, לא)</small>. ושבת פעם [היא] בלשון נקבה כמו <b>שַׁבָּת</b> הִוא לַי"י <small>(ויקרא כג, ג)</small>, וְהָיְתָה <b>שַׁבַּת</b> הָאָרֶץ לָכֶם לְאָכְלָה <small>(ויקרא כה, ו)</small>, ופעם בלשון זכר שֹׁמֵר <b>שַׁבָּת</b> מֵחַלְּלוֹ <small>(ישעיה נו, ב)</small>, עֹלַת <b>שַׁבַּת בְּשַׁבַּתּוֹ</b> <small>(במדבר כח, י)</small>, כמו חֹדֶשׁ בְּחָדְשׁוֹ <small>(ישעיה סו, כג)</small>, יוֹם בְּיוֹמוֹ <small>(ויקרא כג, לז)</small>. והקבוץ בלשון נקבות שֶׁבַע <b>שַׁבָּתוֹת</b> <small>(ויקרא כג, טו)</small>, מִלְּבַד <b>שַׁבְּתֹת</b> י"י <small>(ויקרא כג, לח)</small>, שֶׁבַע <b>שַׁבְּתֹת</b> שָׁנִים <small>(ויקרא כה, ח)</small>, אֲשֶׁר לֹא שָׁבְתָה <b>בְּשַׁבְּתֹתֵיכֶם</b> <small>(ויקרא כו, לה)</small> ופירוש <b>שֶׁבַע שַׁבָּתוֹת</b> שבע שבועות ימים. וכן עַד מִמָּחֳרַת <b>הַשַּׁבָּת</b> הַשְּׁבִיעִת <small>(ויקרא כג, טז)</small>, ממחרת השבוע השביעית. וקרא השבוע כן, כי בכל שבוע שבת לפיכך אמר תְּמִימֹת תִּהְיֶינָה <small>(ויקרא כג, טו)</small>. והם תשעה וארבעים ימים, כי יכול להיות <b>שֶׁבַע שַׁבָּתוֹת</b> שלא יהיו בהם שבע שבועות ימים [לפיכך אמר תמימות תהיינה]. ורבותינו ז"ל <small>(מנחות סו ע"א)</small> דרשו בו ענין אחר למה אמר תמימות. וזה הוא הנכון לפי פשט הפסוק. וכן פירש בשמטה השנים שקרא כל שנת השמטה מהם שבת, ואם אמר שבע שבתות שנים יוכל להיות שלא יהיה בהן תשע וארבעים שנה לפיכך אמר ופירש שֶׁבַע שָׁנִים שֶׁבַע פְּעָמִים <small>(מנחות כה, ח)</small>.<b> והשם</b> במשקל אחר רַהַב הֵם <b>שָׁבֶת</b> <small>(ישעיה ל, ז)</small>, ופירוש הפסוק וּמִצְרַיִם הֶבֶל וָרִיק יַעְזֹרוּ <small>(שם)</small>, לכן קראתי לזאת פירוש קראתי לזאת ירושלים החושבת להיותה נעזרת במצרים ויהיו רהב וחוזק להם, הם שבת כלומר ישבתו ויפסקו מלעזרם. וככר פירשתי פירוש אחר טוב מזה בשרש <b>יָשַׁב</b>. ורבי יונה פירש מזה הענין שָׂרוֹף יִשָּׂרְפוּ<b> בַּשָּׁבֶת</b> <small>(שמואל ב' כג, ז)</small>, כלומר בכליון חרוץ עד אשר לא ישאר להם זכר. וכן פירשו מזה <b>שֶׁבֶת</b> חָמָס <small>(עמוס ו, ג)</small>. וכבר פירשתים בשרש <b>יָשַׁב</b>. <b>והנפעל</b> <b>וְנִשְׁבַּת</b> גְּאוֹן עֻזָּהּ <small>(יחזקאל לג, כח)</small>.<b> והכבד</b> [הִפְעִיל] אֲשֶׁר לֹא <b>הִשְׁבִּית</b> לָךְ גֹּאֵל הַיּוֹם <small>(רות ד, יד)</small>, <b>וְהִשְׁבִּית</b> אֶת הַכְּמָרִים <small>(מלכים ב' כג, ה)</small>, <b>וְהִשְׁבַּתִּי</b> חַיָּה רָעָה <small>(ויקרא כו, ו)</small>,<b> אַשְׁבִּיתָה</b> מֵּאֱנוֹשׁ זִכְרָם <small>(דברים לב, כו)</small>, <b>תַּשְׁבִּיתוּ</b> שְּׂאֹר מִבָּתֵּיכֶם <small>(שמות יב, טו)</small>, <b>הַשְׁבִּיתוּ</b> מִפָּנֵינוּ אֶת קְדוֹשׁ יִשְׂרָאֵל <small>(ישעיה ל, יא)</small>. <b>והשם</b> שָׂחֲקוּ עַל <b>מִשְׁבַּתֶּהָ</b> <small>(איכה א, ו)</small>, כלם ענין הבטלה והפסק הדבר.
<h3>שׁגג</h3>
עַל <b>שִׁגְגָתוֹ</b> אֲשֶׁר <b>שָׁגָג</b> <small>(ויקרא ה, יח)</small>, כִּי <b>שְׁגָגָה</b> הִוא <small>(במדבר טו, כה)</small>, <b>כִּשְׁגָגָה</b> שֶׁיֹּצָא <small>(קהלת י, ה)</small>. <b>והשם</b> עוד מזה אִתִּי תָּלִין <b>מְשׁוּגָתִי</b> <small>(איוב יט, ד)</small>, והנח תמורת אות הכפל. ענינם ידוע.
<h3>שֹגא</h3>
<b>מַשְׂגִּיא</b> לַגּוֹיִם וַיְאַבְּדֵם <small>(איוב יב, כג)</small>. הֶן אֵל <b>שַׂגִּיא</b> וְלֹא נֵדָע <small>(איוב לו, כו)</small>, שַׁדַּי לֹא מְצָאנֻהוּ <b>שַׂגִּיא</b> כֹחַ <small>(איוב לז, כג)</small>, ענינם רבוי כענין <b>שָֹגָה</b> ב<b>ה"א</b>. ופירוש <b>שַׁדַּי לֹא מְצָאנֻהוּ שַׂגִּיא כֹחַ</b> אף על פי שלא מצאנוהו, הוא שגיא כח ושגיא משפט ורב צדקה ולא יענה מלבו כי אם מחסרון המקבל. כן פירשו רבי אברהם אבן עזרא ז"ל. ויש מפרשים שדי שהוא שגיא כח לא מצאנוהו כלומר לא השגנו כח מעשיו, אבל זאת נדע כי אדם שיש בו משפט ורב צדקה לא יענה אותו השם.
<h3>שֹגב</h3>
אֲשֶׁר <b>שָׂגְבָה</b> מִמֶּנּוּ <small>(דברים ב, לו)</small>, וְקֹדְרִים <b>שָׂגְבוּ</b> יֶשַׁע <small>(איוב ה, יא)</small>, פירוש שגבו בישע. <b>והנפעל</b> כִּי <b>נִשְׂגָּב</b> שְׁמוֹ לְבַדּוֹ <small>(תהלים קמח, יג)</small>, <b>נִשְׂגְּבָה</b> לֹא אוּכַל לָהּ <small>(תהלים קלט, ו)</small>, בְּחוֹמָה <b>נִשְׁגָּבָה</b> <small>(ישעיה ל, יג)</small>. <b>והכבד</b> [הִפְעִיל] הֶן אֵל <b>יַשְׂגִּיב</b> בְּכֹחוֹ <small>(איוב לו, כב)</small>. <b>והשם</b> <b>מִשְׂגָּב</b> לְעִתּוֹת בַּצָּרָה <small>(תהלים ט, י)</small>,<b> מִשְׂגַּבִּי</b> וּמְנוּסִי <small>(שמואל ב' כב, ג)</small>. <b>וכבד אחר</b> [פִּעֵל] <b>וַיְשַׂגֵּב</b> י"י אֶת צָרֵי רְצִין <small>(ישעיה ט, י)</small>, <b>וַיְשַׂגֵּב</b> אֶבְיוֹן <small>(תהלים קז, מא)</small>, <b>יְשַׂגֶּבְךָ</b> שֵׁם אֱלֹהֵי יַעֲקֹב <small>(תהלים כ, ב)</small>, מִּמִתְקוֹמְמַי <b>תְּשַׂגְּבֵנִי</b> <small>(תהלים נט, ב)</small>, <b>אֲשַׂגְּבֵהוּ</b> כִּי יָדַע שְׁמִי <small>(תהלים צא, יד)</small>. <b>ושלא נזכר פעילו ממנו</b> [פֻּעַל] ובוֹטֵחַ בַּי"י <b>יְשֻׂגָּב</b> <small>(משלי כט, כה)</small>. כלם ענין הרוממות.
<h3>שׁגה</h3>
וּמַה <b>שָּׁגִיתִי</b> הָבִינוּ לִי <small>(איוב ו, כד)</small>, וְאִם כָּל עֲדַת יִשְׂרָאֵל<b> יִשְׁגּוּ</b> <small>(ויקרא ד, יג)</small>, מֵאִישׁ <b>שֹׁגֶה</b> וּמִפֶּתִי <small>(יחזקאל מה, כ)</small>,<b> לִשְׁגוֹת</b> מֵאִמְרֵי דָעַת <small>(משלי יט, כז)</small>. <b>והשם</b> <b>שְׁגִיאוֹת</b> מִי יָבִין <small>(תהלים יט, יג)</small>, בחילוף <b>ה"א למ"ד</b> הפעל ב<b>אל"ף</b>. ומשקל אחר <b>מִשְׁגֶּה</b> הוּא <small>(בראשית מג, יב)</small> <b>והפעל הכבד</b> [הִפְעִיל] <b>מַשְׁגֶּה</b> עִוֵּר בַּדָּרֶךְ <small>(דברים כז, יח)</small>, <b>מַשְׁגֶּה</b> יְשָׁרִים בְּדֶרֶךְ רָע <small>(משלי כח, י)</small>, ורבי יהודה שם בענין אחר בְּאַהֲבָתָהּ <b>תִּשְׁגֶּה</b> תָמִיד <small>(משלי ה, יט)</small>. ורבי אחי רבי משה ז"ל פירשו בפירוש משלי בענין זה, כלומר תחשב כשוגה אם תמיד תתעסק באהבתה, וכל שכן בזולתה. וזהו אמרו רבותינו ז"ל <small>(אבות פרק ראשון משנה ה)</small> באשתו אמרו קל וחומר באשת חברו, כי המרבה באהבת אשתו ומשיח יותר מדאי הוא שוגה בעבור שאהבת האשה תסיר האדם מעבודת השם. וכן וְלָמָּה <b>תִשְׁגֶּה</b> בְנִי בְזָרָה <small>(שם כ)</small>. רבי יונה הרחיק ענין <b>בְּאַהֲבָתָהּ תִּשְׁגֶּה תָמִיד</b> מענין זה מאד שבעיניו ענין הפסוק על ענין החכמה. והנכון כי ענין פסוק מדבר על אשתו כמו שאמר למעלה <b>שְׁתֵה מַיִם מִבּוֹרֶךָ</b> <small>(שם טו)</small>, יצופו מעינותיך חוצה, יהיו לך לבדך. ואף על פי שעל המשל יתכן שידבר על החכמה, המליצה היא על אשת האדם וכונת המדבר לשני הענינים, ואם כן הטוב והישר יתירה תשגה תמיד מענין שגגה כמו שפירשנו. ורבי יונה שם <b>בְּאַהֲבָתָהּ תִּשְׁגֶּה תָמִיד</b> בענין שמחה וערבות כמו <b>שִׁגָּיוֹן</b> לְדָוִד <small>(תהלים ז, א)</small>, עַל <b>שִׁגְיֹנוֹת</b> <small>(חבקוק ב, א)</small>, בענין התעסקות באהבתה מאהוב זולתה. ומזה הענין וְכָל <b>שֹׁגֶה</b> בּוֹ לֹא יֶחְכָּם <small>(משלי כ, א)</small>. וכתב רבי יונה בשם רבי יהודה בן קריש כי הוא שמע אלדד הדני אומר יש לי שגיה בענין יש לי עסק.
<h3>שֹגה</h3>
וְאַחֲרִיתְךָ <b>יִשְׂגֶּה</b> מְאֹד <small>(איוב ח, ז)</small>. וב<b>אל"ף</b> מקום <b>ה"א</b> <b>יִשְׂגֶּה</b> אָחוּ בְלִי מָיִם <small>(איוב ח, יא)</small>. <b>והפעל הכבד</b> [הִפְעִיל] וְשַׁלְוֵי עוֹלָם <b>הִשְׂגּוּ</b> חָיִל <small>(תהלים עג, יב)</small>. ובהכפל <b>פ"א</b> וה<b>עי"ן</b> בְּיוֹם נִטְעֵךְ <b>תְּשַׂגְשֵׂגִי</b> <small>(ישעיה יז, יא)</small>, ענין גדול ורבוי.
<h3>שׁגח</h3>
[הִפְעִיל] מִמְּכוֹן שִׁבְתּוֹ <b>הִשְׁגִּיחַ</b> <small>(תהלים לג, יד)</small>, רֹאֶיךָ אֵלֶיךָ <b>יַשְׁגִּיחוּ</b> <small>(ישעיה יד, טז)</small>,<b> מַשְׁגִּיחַ</b> מִן הַחֲלֹּנוֹת <small>(שיר השירים ב, ט)</small>, ענינם ענין הבטה בהתבוננות.
<h3>שׁגל</h3>
נִצְּבָה<b> שֵׁגָל</b> לִימִינְךָ <small>(תהלים מה, י)</small>,<b> וְהַשֵּׁגַל</b> יוֹשֶׁבֶת אֶצְלוֹ <small>(נחמיה ב, ו)</small>. נקראת כן האשה על רוך המשכב כמו שהוא בכתוב יִשְׁגָּלֶנָּה [יִשְׁכָּבֶנָּה] <small>(דברים כח, ל)</small>, וְהַנָּשִׁים <b>תִּשָּׁגַלְנָה</b> [תִּשָּׁכַבְנָה] <small>(זכריה יד, ב)</small> אֵיפֹה לֹא <b>שֻׁגַּלְתְּ</b> [שֻׁכַּבְתְּ] <small>(ירמיה ג, ב)</small>.
<h3>שׁגע</h3>
וְהָיִיתָ <b>מְשֻׁגָּע</b> <small>(דברים כח, לד)</small>, לְכָל אִישׁ <b>מְשֻׁגָּע</b> וּמִתְנַבֵּא <small>(ירמיה כט, ו)</small>, חֲסַר <b>מְשֻׁגָּעִים</b> אָנִי <small>(שמואל א' כא, טז)</small>. <b>והשם</b> <b>בְּשִׁגָּעוֹן</b> וּבְעִוָּרוֹן <small>(דברים כח, כח)</small>. <b>וההתפעל</b> אִישׁ <b>מִשְׁתַּגֵּעַ</b> <small>(שמואל א, כא, טו)</small>, <b>לְהִשְׁתַּגֵּעַ</b> עָלָי <small>(שמואל א, כא, טז)</small>, ענינו ידוע.
<h3>שׁגר</h3>
<b>שְׁגַר</b> אֲלָפֶיךָ <small>(דברים ז, יג)</small>. ומשקל אחר וְכָל פֶּטֶר<b> שֶׁגֶר</b> בְּהֵמָה <small>(שמות יג, יב)</small>, בשש נקודות. ענינם ענין שלוח כענין יְשַׁלְּחוּ כַצֹּאן <b>עֲוִילֵיהֶם</b> <small>(איוב כא, יא)</small>. ובענין הזה בדברי רבותינו ז"ל <small>(בבא בתרא פרק שני משנה ה. דף כג ע"א)</small> מלא שגר היונה פירוש שלוח היונה והליכתה. והם הרגילו הלשון הזה בענין שלוח כמו שאמרו <small>(בבא בתרא פרק שני משנה ה. דף קמו ע"א)</small> שגר אחריו וזולת זה הרבה.
<h3>שׁד</h3>
גַּם תַּנִּין [תַּנִּים] חָלְצוּ <b>שַׁד</b> <small>(איכה ד, ג)</small>, בִּרְכֹת<b> שָׁדַיִם</b> וָרָחַם <small>(בראשית מט, כה)</small>, <b>וְשָׁדַיִם</b> צֹמְקִים <small>(הושע ט, יד)</small>, לְמַעַן <b>שְׁדֵי</b> נְעוּרָיִךְ <small>(יחזקאל כג, כא)</small>, <b>וְשָׁדַיִךְ</b> תְּנַתֵּקִי <small>(יחזקאל כג, לד)</small>, בֵּין <b>שָׁדַי</b> יָלִין <small>(שיר השירים א, יג)</small>, שָׁמָּה מֹעֲכוּ <b>שְׁדֵיהֶן</b> <small>(יחזקאל כג, ג)</small>, ידוע. ויתכן ששרשו<b> שָׁדָה</b> בפלס <b>אָב, אָח, צָו, תָּו</b>. ופירוש <b>בִּרְכֹת שָׁדַיִם וָרָחַם</b>, ברכות שמים וארץ. כי השמים בתתם המטר כמו השדים והארץ בהוציאה הפירות כמו הרחם. ואדוני אבי ז"ל פירש שדים המינקת ורחם האם. וזכר אחרי כן ברכות אביך, כי שלשה אלו מברכין לילד האב והאם והמינקת. ולפי דעתי כי היא ברכת הבנים והנולדים הפך רחם משכיל ושדים צמקים. וענין אחר יִזְבְּחוּ <b>לַשֵּׁדִים</b> <small>(דברים לב, יז)</small>, ידוע.
<h3>שׁדד</h3>
<b>וְשָׁדְדוּ</b> אֶת גְּאוֹן מִצְרַיִם <small>(יחזקאל לב, יב)</small>, הוֹי <b>שׁוֹדֵד</b> וְאַתָּה לֹא <b>שָׁדוּד</b> <small>(ישעיה לג, א)</small>, <b>וְשָׁדְדוּ</b> אֶת בְּנֵי קֶדֶם <small>(ירמיה מט, כח)</small>, חטף בפלס <b>חָרְבוּ</b> מְאֹד <small>(ירמיה ב, יב)</small>. <b>לִשְׁדֹוד</b> אֶת כָּל פְּלִשְׁתִּים <small>(ירמיה מז, ד)</small>, <b>יָשׁוּד</b> צָהֳרָיִם <small>(תהלים צא, ז)</small>, והשרק תחת חולם. זְאֵב עֲרָבוֹת <b>יְשָׁדְדֵם</b> <small>(ירמיה ה, ו)</small>, בא שלם, ונקוד כמו שהיה בחסרון הכפל כי נקוד השלם הוא <b>יִשְׁדְּדֵם</b> בפלס <b>יִשְׁמְרֵם</b>. ויתכן היותו מבנין <b>פועל</b> [פִּעֵל] <b>והכבד</b> הדומה <b>למרובע</b>. וְסֶלֶף בֹּגְדִים וְשָׁדֵּם [<b>יְשָׁדֵּם</b>] <small>(משלי יא, ג)</small>. <b>והשם</b> <b>שֹׁד</b> וָשֶׁבֶר <small>(ישעיה נט, ז)</small>.<b> והתאר</b> הַמַּבְלִיג <b>שֹׁד</b> עַל עָז <small>(עמוס ה, ט)</small>, בפלס לֶחֶם <b>חֹם</b> <small>(שמואל א' כא, ז)</small>, מָעוֹז <b>לַתֹּם</b> <small>(משלי י, כט)</small> <b>גֹּל</b> אֶל י"י <small>(תהלים כב, ט)</small>. <b>והנפעל</b> שָׁדוֹד<b> נְשַׁדֻּנוּ</b> <small>(מיכה ב, ד)</small>, והשרק תחת חלם. ורבי יהודה כתב בו טעם אחר להיות ענינו <b>נָשַׁדּוּ</b> ממנו כמו בָּנַי <b>יְצָאֻנִי</b> <small>(ירמיה י, כ)</small> שענינו יצאו ממני. <b>והפעל</b> <b>הכבד</b> [פִּעֵל] <b>מְשַׁדֶּד</b> אָב <small>(משלי יט, כו)</small>, אַל <b>תְּשַׁדֵּד</b> רִבְצוֹ <small>(משלי כד, טו)</small>. <b>וכבד אחר</b> [פִּעֵל] יְשֹׁדֵד<b> מַצֵּבוֹתָם</b> <small>(הושע י, ב)</small>. <b>ושלא נזכר פעלו מהדגוש</b> [פֻּעַל] <b>שֻׁדַּד</b> עָר מוֹאָב <small>(ישעיה טו, א)</small>,<b> שֻׁדְּדָה</b> עַי <small>(ירמיה מט, ג)</small>, בשרק. <b>שָׁדְּדָה</b> נִינְוֵה <small>(נחום ג, ז)</small>, בקמץ חטף. פִּתְאֹם <b>שֻׁדְּדוּ</b> אֹהָלַי <small>(ירמיה ד, כ)</small>, בשרק. <b>ושלא נזכר פעלו מהנוסף</b> [הָפְעַל] כַּהֲתִמְךָ <b>שׁוֹדֵד תּוּשַּׁד</b> <small>(ישעיה לג, א)</small>, והוא כתוב ב<b>ו"ו</b> עם הדגש. וכן וְכָל מִבְצָרֶיךָ <b>יוּשָּׁד</b> <small>(הושע י, יד)</small>, ענינם ידוע. ורבי יהודה הביא בענין זה נֶהְפַּךְ <b>לְשַׁדִּי</b> <small>(תהלים לב, ד)</small>, וכבר כתבנו שה<b>למ"ד</b> שרשית. וכן <b>לְשַׁד</b> הַשָּׁמֶן <small>(במדבר יא, ח)</small>. וטוב הוא שיהיה מזה השרש וה<b>למ"ד</b> בהם נוספת ויהיו מענין <b>וְשֹׁד</b> מְלָכִים תִּינָקִי <small>(ישעיה ס, טז)</small>, כִּי אָפֵס הַמֵּץ כָּלָה שֹׁד <small>(ישעיה טז, ד)</small>, <b>מִשֹּׁד</b> תַּנְחֻמֶיהָ <small>(ישעיה סו, יא)</small>, שם ענין לחות ודשנות. והנכון כי <b>שָׁדַיִם</b> נגזר מזה השם ויאמר <b>שֹׁד</b> בחלם ו<b>שַׁד</b> בפתח הענין אחד. ובעבור זה סמך לו היניקה ואמר <b>וְשֹׁד מְלָכִים תִּינָקִי</b>. ונקראו כן לפי שיש בהם לחות ודשנות וכן כתכ רבי יונה. ויש לפרש כלה <b>שֹׁד</b> מהענין הראשון והוא <b>תאר</b> כמו <b>הַמַּבְלִיג שֹׁד עַל עָז</b>, כלומר אפס המוצץ והשודד והרומס תמו מן הארץ המריעים לישראל. ויתכן לפרש יִגְזְלוּ <b>מִשֹּׁד</b> יָתוֹם <small>(איוב כד, ט)</small>, מענין <b>וְשֹׁד מְלָכִים תִּינָקִי</b>, כלומר יגזלו אותו מתענוגיו. או יהיה כמו <b>שַׁד, שָׁדַיִם</b> כלומר יגזלו אותו משדי אמו. ושדים, ושד מלכים קרובים בענין לא בשרש. ויש לפרש יגזלו משד מהענין הראשון, כלומר מרוב שד שעושים יגזלו אפילו היתום. ואדוני אבי ז"ל פירש אחר שגזלו היתום ויניחוהו ילא יוכל אדם לשדד אותו כי כל אשר היו לו גזלו הם. ומן השרש הזה אֲנִי אֵל <b>שַׁדַּי</b> <small>(בראשית יז, א)</small>, שענינו תקיף ומנצח כענין שודד. וה<b>יו"ד</b> בשדי תמורת אות הכפל. וכן וְהָיָה <b>שַׁדַּי</b> בְּצָרֶיךָ <small>(איוב כב, כה)</small>, ופירושו כי אל שדי יהיה מבצריך ותקפך. ופירש הנגיד כי <b>וְהָיָה שַׁדַּי בְּצָרֶיךָ</b> איננו השם הנכבד רק הוא <b>תאר</b> לזהב בי פירוש בצריך זהבך כמו שכתבנו בשרשו. ואמר שיהיה תקיף זהבך כמו שאמר וְכֶסֶף <b>תּוֹעָפוֹת</b> לָךְ <small>(שם)</small>. וכן כְּקוֹל מַיִם רַבִּים כְּקוֹל <b>שַׁדַּי</b> <small>(יחזקאל א, כד)</small>, כלומר חזק ותקיף. וכן <b>כְּשֹׁד מִשַּׁדַּי</b> יָבוֹא <small>(ישעיה יג, ו)</small>, כלומר כשוד שיבא משד ותקיף. ורבי יונה כתב כן כי <b>שַׁדַּי</b> <b>תאר</b> לממון, כי אצלו הוא שדי גדול ונכבד. ופירוש שדי בצריך, שיהיה הונך גדול ועצום. ומן השרש הזה והענין הזה <b>שִׁדָּה וְשִׁדּוֹת</b> <small>(קהלת ב, ח)</small>, פירוש כבודה וכבודות. ויש מפרשים אותם כלי זמר. ועוד מפרשים אותם נשים יפות תאר לקוחות במלחמה וענינם <b>שְׁדוּדָה</b> <b>וּשְׁדוּדוֹת.</b> אבל להיותם כלי זמר הוא הנכון. וכן אמרו רבותינו ז"ל <small>(גיטין סח ע"א)</small> מאי שדה ושדות? הכא תרגימו שדה ושדתין. ופירשו בו הגאונים שהוא כלי לניגון המוזיק"א. היה נמצא בזמן שבית המקדש קיים.
<h3>שֹדד</h3>
יְפַתַּח <b>וִישַׂדֵּד</b> אַדְמָתוֹ <small>(ישעיה כח, כד)</small>, <b>יְשַׂדֶּד</b> לוֹ יַעֲקֹב <small>(הושע י, יא)</small>, הם מענין <b>שָֹדֶה</b> וענינם הליכת החורש בשדה אחר חרישתו לכתוש הרגבים. אִם <b>יְשַׂדֵּד</b> עֲמָקִים אַחֲרֶיךָ <small>(איוב לט, י)</small>, רצונו לומר לחרוש בו שדות העמקים. וכן מהשרש הזה והענין הזה וְעֵמֶק <b>הַשִּׂדִּים</b> <small>(בראשית יד, י)</small>. וכן דעת המתרגם <b>וּמֵישַׁר חַקְלַיָּא</b>.
<h3>שֹדה</h3>
<b>וְשָׂדֶה</b> לֹא קָנִינוּ <small>(נחמיה ה, טז)</small>, אֶל <b>שָׂדֶה</b> טּוֹב אֶל מַיִם רַבִּים הִיא שְׁתוּלָה <small>(יחזקאל יז, ח)</small>, <b>בְּשָׂדֶה</b> וּבְכֶרֶם <small>(במדבר כ, יז)</small>, לָשׂוּחַ <b>בַּשָּׂדֶה</b> <small>(בראשית כד, מג)</small>, זָמְמָה <b>שָׂדֶה</b> וַתִּקָּחֵהוּ <small>(משלי לא, טז)</small>, <b>וּשֲׂדֵה</b> מִגְרַשׁ עָרֵיהֶם לֹא יִמָּכֵר <small>(ויקרא כה, לד)</small>, אֶת <b>שָׂדִי</b> אֲשֶׁר בָּעֲנָתוֹת <small>(ירמיה לב, ז)</small>, אֶל בֵּיתָהּ וְאֶל <b>שָׂדָהּ</b> <small>(מלכים א' ח, ג)</small>. והקבוץ עַל <b>שְׂדֵי</b> חֶמֶד <small>(ישעיה לב, יב)</small>, עֲנָתֹת לֵךְ עַל <b>שָׂדֶיךָ</b> <small>(מלכים א' ב, כו)</small>, לְשׁוֹבֵב <b>שָׂדֵינוּ</b> יְחַלֵּק <small>(מיכה ב, ד)</small>. ובלשון נקבות <b>שָׂדוֹת</b> בַּכֶּסֶף יִקְנוּ <small>(ירמיה לב, מד)</small>, וְאֶת <b>שְׂדוֹתֵיכֶם</b> וְאֶת כַּרְמֵיכֶם <small>(שמואל א' ח, יד)</small>. נהפכה ה<b>ה"א</b> ל<b>יו"ד</b> נראית בהרבה מקומות מִתְּנוּבֹת <b>שָׂדָי</b> <small>(איכה ד, ט)</small>, יַעֲלֹז <b>שָׂדַי</b> <small>(תהלים צו, יב)</small>, אלה שדות הוריעה. כְּרֵיחַ <b>שָׂדֶה</b> אֲשֶׁר בֵּרֲכוֹ י"י <small>(בראשית כז, כז)</small>, וַיִּשְׁמְעוּ כָל שָׂרֵי הַחֲיָלִים אֲשֶׁר <b>בַּשָּׂדֶה</b> <small>(ירמיה מ, ז)</small>, אלה ענינם מדברות. ונאמר גם כן על הארצות וַיִּבְרַח יַעֲקֹב <b>שְׂדֵה</b> אֲרָם <small>(הושע יב, יג)</small>, כמו ארץ ארם. וכמוהו לָגוּר <b>בִּשְׂדֵי</b> מוֹאָב <small>(רות א, א)</small>, <b>בִּשְׂדֵה</b> פְלִשְׁתִּים <small>(שמואל א' כז, ז)</small>.
<h3>שׁדם</h3>
<b>וּמִשַּׁדְמֹת</b> עֲמֹרָה <small>(דברים לב, לב)</small>, כמו גפנים. וכן כִּי <b>שַׁדְמוֹת</b> חֶשְׁבּוֹן אֻמְלָל <small>(ישעיה טז, ח)</small>, <b>וּשְׁדֵמוֹת</b> לֹא עָשָׂה אֹכֶל <small>(חבקוק ג, יז)</small>. ואפשר שיהיה הענין שדה זרע, כי כבר זכר <small>(שם)</small> וְאֵין יְבוּל בַּגְּפָנִים, אבל <b>בְּשַׁדְמוֹת</b> קִדְרוֹן <small>(מלכים ב' כג, ד)</small>, אמר בו התרגום <b>נַחְלָא בְמֵישַׁר קִדְרוֹן</b>. וכן יהיה פירוש וְכָל הַשְּׁרֵמוֹת [<b>הַשְּׁדֵמוֹת</b>] עַד נַחַל קִדְרוֹן <small>(ירמיה לא, לט)</small>, אף על פי שיש בו תרגום אחר. אך <b>וּשְׁדֵמָה</b> לִפְנֵי קָמָה <small>(ישעיה לז, כז)</small>, כמו <b>וּשְׁדֵפָה</b> מענין <b>שִׁדָּפוֹן</b>, וה<b>מ"ם</b> וה<b>פ"א</b> ממוצא אחד. וכן אמר במלכים מקומו <small>(ב' יט, כו)</small> וּשְׁדֵפָה לִפְנֵי קָמָה.
<h3>שׁדף</h3>
<b>וּבַשִּׁדָּפוֹן</b> וּבַיֵּרָקוֹן <small>(דברים כח, כב)</small>. <b>וּשְׁדוּפֹת</b> קָדִים <small>(בראשית מא, ו)</small>, הוא לקות הזרע מרוח קדים הנכנס בשבלים עד שלא נשלם בישולם ולא יגמלו. וזהו שאמר <b>וּשְׁדֵפָה</b> לִפְנֵי קָמָה <small>(מלכים ב' יט, כו)</small>, טרם היותו קמה כי כאשר נגמר יקרא קמה.
<h3>שֹדר</h3>
<b>וּשְׂדֵרֹת</b> בָּאֲרָזִים <small>(מלכים א' ו, ט)</small>, וכבר בארנוהו בשער ה<b>סמ"ך</b>.
<h3>שֹה</h3>
אֱלֹהִים יִרְאֶה לּוֹ <b>הַשֶּׂה</b> <small>(בראשית כב, ח)</small>, וְאַיֵּה <b>הַשֶּׂה</b> לְעֹלָה <small>(בראשית כב, ז)</small>, בסגול. ובסמוך בצרי <b>שֵׂה</b> כְשָׂבִים <b>וְשֵׂה</b> עִזִּים <small>(דברים יד, ד)</small>. ומשפטו הראות <b>עי"ן</b> הפעל <b>שָֹיָה</b> בפלס <b>כָּלָה, רָזָה</b>. ועם הכינוי יראה <b>עי"ן</b> הפעל והוא <b>יו"ד</b> אוֹ אֶת <b>שֵׂיוֹ</b> נִדָּחִים <small>(דברים כב, א)</small>, צרי ה<b>שי"ן</b>. אִישׁ שׁוֹרוֹ וְאִישׁ <b>שְׂיֵהוּ</b> <small>(שמואל א' יד, לד)</small>, שוא ה<b>שי"ן</b>. והוא בלשון זכר ובלשון נקבה, לפי שהמלה כוללת זכר ונקבה. בלשון זכר <b>שֶׂה</b> תָמִים <small>(שמות יב, ה)</small>, תָּעִיתִי <b>כְּשֶׂה</b> אֹבֵד <small>(תהלים קיט, קעו)</small>. ובלשון נקבה <b>שֶׂה</b> פְזוּרָה יִשְׂרָאֵל <small>(ירמיה נ, יז)</small>, בֵּין <b>שֶׂה</b> בִרְיָה וּבֵין <b>שֶׂה</b> רָזָה <small>(יחזקאל לד, כ)</small>. וְשׁוֹר אוֹ <b>שֶׂה</b> אֹתוֹ וְאֶת בְּנוֹ <small>(ויקרא כב, כח)</small>, אף על פי שהוא בלשון זכר, על הנקבה הוא כמו שקבלו רבותינו ז"ל <small>(חולין עח ע"ב)</small> אותו ואת בנו נוהג נקבות ואין נוהג בזכרים. ואף על פי שיש מחלוקת בדברי רבותינו ז"ל בזה ההלכה כך היא.<b> וְשֶׂה</b> אַחַת מִן הַצֹּאן <small>(יחזקאל מה, טו)</small>, הקטן מן הכבשים ומן העזים הוא שיקרא שה.
<h3>שֹהד</h3>
<b>וְשָׂהֲדִי</b> בַּמְּרוֹמִים <small>(איוב טז, יט)</small>, ה<b>שֹי"ן</b> נקרא בקמץ רחב ומשפטו בקמץ חטף ושלא לחטף על ה<b>ה"א</b> הוסב לקמץ רחב וה<b>ה"א</b> בשוא ובפתח והוא תרגום <b>עֵד</b> <small>(בראשית לא, מד)</small>.
<h3>שׁהם</h3>
וְאֶבֶן <b>הַשֹּׁהַם</b> <small>(בראשית ב, יכ)</small>, אַבְנֵי <b>שֹׁהַם</b> <small>(שמות כה, ז)</small>, נקרא כערבי <b>א"ל בלו"ר</b>.
<h3>שֹהר</h3>
אֶת <b>הַשַּׂהֲרֹנִים</b> אֲשֶׁר בְּצַוְּארֵי גְמַלֵּיהֶם <small>(שופטים ח, כא)</small>, לְבַד מִן <b>הַשַּׂהֲרֹנִים</b> וְהַנְּטִפוֹת <small>(שופטים ח, כו)</small>, וְהַשְּׁבִיסִים <b>וְהַשַּׂהֲרֹנִים</b> <small>(ישעיה ג, יח)</small>, חלי כדמות ירח. ותרגום יָּרֵחַ <small>(בראשית לז, ט)</small> <b>סִהֲרָא</b>.
<h3>שׁוא</h3>
<b>תְּשֻׁאוֹת</b> סֻכָּתוֹ <small>(איוב לו, כט)</small>, <b>תְּשֻׁאוֹת</b> נוֹגֵשׂ לֹא יִשְׁמָע <small>(איוב לט, ז)</small> <b>תְּשֻׁאוֹת</b> חֵן חֵן לָהּ <small>(זכריה ד, ז)</small>, <b>תְּשֻׁאוֹת</b> מְלֵאָה <small>(ישעיה כב, ב)</small>. בְּבֹא כְשֹׁאָוה [<b>כְשׁוֹאָה</b>] פַּחְדְּכֶם <small>(משלי א, כז)</small>, וְעָלִיתָ <b>כַּשֹּׁאָה</b> <small>(יחזקאל לח, ט)</small>, ענינם ענין המון. וכבר כתבנו <b>בְּבֹא כְשֹׁאָוה</b> בשרש <b>שָׁאָה</b>, לְהַשְׂבִּיעַ <b>שֹׁאָה וּמְשֹׁאָה</b> <small>(איוב לח, כז)</small>, ענין שממה.
<h3>שׁוב</h3>
<b>וָשָׁב</b> וְרָפָא לוֹ <small>(ישעיה ז, י)</small>, פירוש שׁב מחטאו. <b>וּלְשָׁבֵי</b> פֶשַׁע בְּיַעֲקֹב <small>(ישעיה נט, כ)</small>, <b>שַׁבְתִּי</b> וְרָאֹה תַחַת הַשֶּׁמֶשׁ <small>(קהלת ט, יא)</small>, <b>וְשָׁבַת</b> לַנָּשִׂיא <small>(יחזקאל מו, יח)</small>, כמו ושבה ה<b>תי"ו</b> במקום <b>ה"א</b>. וכבר כתבנו הדומים לו בחלק הדקדוק. וְשָׁמָּה לֹא <b>יָשׁוּב</b> כִּי אִם הִרְוָה אֶת הָאָרֶץ <small>(ישעיה נה, י)</small>, ופירוש ושמה לא ישוב אלא מה יעשה הרוה את הארץ. ואדוני אבי ז"ל פירשו כמשמעו לא ישוב כי אם הרוה אבל לאחר שהרוה ישוב. וזהו שוב הגשם, כי חום השמש שואף אותו, ולולי זה לא היתה צריכה הארץ לגשם. <b>יָשׁוּבוּ</b> לֹא עָל <small>(הושע ז, טז)</small>, אִם <b>יָשׁוּב</b> עֶשֶׂר מַעֲלוֹת <small>(מלכים ב' כ, ט)</small>. כִּי אַחֲרֵי <b>שׁוּבִי</b> נִחַמְתִּי <small>(ירמיה לא, יט)</small>, פירוש אחרי ששבתי מעונותי. וְעָרֶיךָ לֹא תָישֹׁבְנָה [<b>תָשֹׁבְנָה</b>] <small>(יחזקאל לה, ט)</small>, רוצה לומר לא תשובנה לקדמתן. וְשֹׁמְרוֹן וּבְנוֹתֶיהָ <b>תָּשֹׁבְןָ</b> לְקַדְמָתָן <small>(יחזקאל טז, נה)</small>, וְאַתְּ וּבְנוֹתַיִךְ <b>תְּשֻׁבֶינָה</b> לְקַדְמַתְכֶן <small>(שם)</small>. ויש לפרש מזה וְאַתָּה בֵּאלֹהֶיךָ <b>תָשׁוּב</b> <small>(הושע יב, ו)</small>, ויהיה באלהיך תשוב כמו אל אלהיך. <b>והפעל הכבד</b> [הִפְעִיל] <b>הֱשִׁיבֹנוּ</b> אֵלֶיךָ <small>(בראשית מד, ח)</small>, <b>וַיָּשֶׁב</b> אֵת כָּל הָרְכֻשׁ <small>(בראשית יד, טז)</small>, <b>וְהֵשִׁיב</b> לְמֶלֶךְ יִשְׂרָאֵל מֵאָה אֶלֶף כָּרִים <small>(מלכים ב' ג, ד)</small>, <b>הֵשִׁיבוּ</b> אֶשְׁכָּרֵךְ <small>(יחזקאל כז, טו)</small>, מָה <b>אָשִׁיב</b> לַי"י <small>(תהלים קטז, יב)</small>, מִנְחָה <b>יָשִׁיבוּ</b> <small>(תהלים עב, י)</small>, פֶּן <b>תָּשִׁיב</b> אֶת בְּנִי שָׁמָּה <small>(בראשית כד, ו)</small>, עַתָּה <b>אָשִׁיב</b> אֶת שְׁביּת [שְׁבוּת] יַעֲקֹב <small>(יחזקאל לט, כה)</small>, אֲשֶׁר אָשִׁוב [<b>אָשִׁיב</b>] אֶת שְׁבוּת יְהוּדָה וִירוּשָׁלָם <small>(יואל ד, א)</small>, <b>וַיָּשִׁיבוּ</b> אֹתָם דָּבָר <small>(במדבר יג, כו)</small>. ו<b>היוצא</b> לשלישי לָכֵן שְׂעִפַּי <b>יְשִׁיבוּנִי</b> <small>(איוב כ, ב)</small>, פירוש יכריחוני להשיב דבר אליך. וּלְכָל אֲשָׁמָם אֲשֶׁר <b>יָשִׁיבוּ</b> לִי <small>(במדבר יח, ט)</small>, מָה הָאָשָׁם אֲשֶׁר <b>נָשִׁיב</b> לוֹ <small>(שמואל א' ו, ד)</small>, וְאֵת כְּלֵי הַזָּהָב אֲשֶׁר <b>הֲשֵׁבֹתֶם</b> לוֹ <small>(שמואל א' ו, ח)</small>, ופירוש ההשבה בענין המנחה לפי שהמנחה היא גמול הטובה ומשיב לו מאשר גמלו, או ליראה ממנו ומשיב לו המנחה תגמול שאינו מריע לו. ופירוש ההשבה בענין האשם כי החוטא בהביאו הקרבן הוא כבעל חוב שמשיב חובו לבעליו. והנכון בעיני עוד כי טעם ההשבה בענין המנחה לפי שהיא תמיד פעם אחר פעם כמו <b>וְהֵשִׁיב</b> לְמֶלֶךְ יִשְׂרָאֵל <small>(מלכים ב' ג, ד)</small>, כי בכל שנה ושנה היה עושה זה. <b>הֱשִׁיבוֹתָ</b> מֵחֲרוֹן אַפֶּךָ <small>(תהלים פה, ד)</small>, אינו פעל עומד אך הוא פעל <b>יוצא</b> כמשפטו, ומלת <b>מֵחֲרוֹן</b> מקור בתוספת <b>נו"ן</b> כמו שכתבנו בחלק הדקדוק וכאילו אמר השיבות אפך מחרון. <b>ושלא נזכר פעלו ממנו</b> [הָפְעַל]<b> וַיּוּשַׁב</b> אֶת מֹשֶׁה וְאֶת אַהֲרֹן <small>(שמות י, ח)</small>. <b>וכבד</b> <b>אחר</b> [פִּעֵל] נַפְשִׁי <b>יְשׁוֹבֵב</b> <small>(תהלים כג, ג)</small>, פירוש ישיב אותה אל הדרך הטוב. <b>לְשׁוֹבֵב</b> שָׂדֵינוּ יְחַלֵּק <small>(מיכה ב, ד)</small>, פירוש אמר איך ימיש לי כלומר איך יסיר האויב חלקי שהיה לי, ואם אנחנו מיחלים לשובב שדינו שישיבום לנו הם יחלקום לעצמם. <b>לְשׁוֹבֵב</b> יַעֲקֹב <small>(ישעיה מט, ה)</small>, <b>בְּשׁוֹבְבִי</b> אוֹתָם <small>(יחזקאל לט, כז)</small>, <b>מְשׁוֹבֵב</b> נְתִיבוֹת <small>(ישעיה נח, יב)</small>, <b>מְשׁוֹבֶבֶת</b> מֵחֶרֶב <small>(יחזקאל לח, ח)</small>, כלומר הנמלטת מחרב הגוים ושבה לארצה. <b>והשם</b> <b>וְלִתְשׁוּבַת</b> הַשָּׁנָה <small>(דברי הימים ב' לו, י)</small>, פירושו לסוף השנה שתשוב השמש לנקודה אשר החלה ממנה. ומשקל אחר אֶת <b>שִׁיבַת</b> צִיּוֹן <small>(תהלים קכו, א)</small>. וענין שני <b>וְשָׁב</b> י"י אֱלֹהֶיךָ אֶת שְׁבוּתְךָ <small>(דברים ל, ג)</small>, <b>בְּשׁוּב</b> י"י <small>(תהלים יד, ז)</small>, הִנְנִי <b>שָׁב</b> שְׁבוּת <small>(ירמיה ל, יח)</small>, וְשָׁב שְׁבִותָם [<b>שְׁבִיתָם</b>] <small>(צפניה ב, ז)</small>, <b>שָׁב</b> י"י <small>(נחום ב, ג)</small>, כולם ענין השקטה והנחה כאשר כתבם רבי יהודה. ורבי יונה תפס עליו ואמר כי מה ענין שישקיטם בגלות? ואין זו סברא נכונה, כי הנביא אמר שישקיט הגלות ויניחם מצרתם וזה לא יתכן זולת שישיבם אל מקומם, כי הגולה מארצו לא ישקוט ואפילו יהיה שם בתענוגים גדולים. ומה שכתב רבי יהודה הוא הנכון שיהיה כל הפעל הקל מהעניו הראשון פעלים עומדים ואין אחד מהם יוצא. ואין טענה מן<b> בְּשׁוּבֵנִי</b> וְהִנֵּה אֶל שְׂפַת הַנַּחַל עֵץ רַב מְאֹד <small>(יחזקאל מז, ז)</small>, כמו שכתב רבי יונה שגם הוא פעל <b>עומד</b> ואף על פי שנאמר הכינוי ב<b>נו"ן יו"ד</b> ואין כן המנהג אלא בכינוי הפעול המחובר אל מקור הפעל כמו <b>הַלְהָרְגֵנִי</b> אַתָּה אֹמֵר <small>(שמות ב, יד)</small>, אַל תָּאִיצוּ <b>לְנַחֲמֵנִי</b> <small>(ישעיה כב, ד)</small>, והדומים להם ואין כן המנהג בכינוי הפעל המחובר אל מקור הפעל בעצמו כי אם ב<b>יו"ד</b> לבדה כמו <b>וּבְדַבְּרִי</b> אוֹתְךָ <small>(יחזקאל ג, כז)</small>, <b>בְּשַׁלְּחִי</b> אֶת חִצֵּי הָרָעָב <small>(יחזקאל ה, טז)</small>, <b>בְּאָמְרִי</b> לָרָשָׁע <small>(יחזקאל ג, יח)</small>, והדומים להם והיה לו לומר לפי סברת רבי יונה <b>בְּשׁוּבִי</b>. ואין זו טענה כי הנה מצאנו תַּכְרִיעַ קָמַי <b>תַּחְתֵּנִי</b> <small>(שמואל ב' כב, מ)</small> כמו תחתי. ובכנוי הפעול עם מקור הפעל ב<b>יו"ד</b> לבדה כי מֵאֵן י"י <b>לְתִתִּי</b> <small>(במדבר כב, יג)</small>, לֹא אָבָה <b>יַבְּמִי</b> <small>(דברים כה, ז)</small>, לְבִלְתִּי <b>עָצְבִּי</b> <small>(דברי הימים א' ד, י)</small>. <b>שָׁבוּ</b> כְלֵיהֶם רֵיקָם <small>(ירמיה יד, ג)</small>, פירוש עם כליהם. וְעוֹדֶנּוּ לֹא <b>יָשׁוּב</b> <small>(ירמיה מ, ה)</small>, <b>וְשֻׁבָה</b> אֶל גְּדַלְיָה <small>(שם)</small>, הוא מענין הראשון, פירוש ועוד ירמיה לא אמר כי דעתו שישוב והוא רב טבחים הבין כי דעתו כן ואמר לו לך ושובה. ומהענין השני עוד <b>שׁוּבָה</b> י"י רִבֲבוֹת אַלְפֵי יִשְׂרָאֵל <small>(במדבר י, לו)</small>. ואשר הם עומדים וְאַתָּה בֵּאלֹהֶיךָ <b>תָשׁוּב</b> <small>(הושע יב, ז)</small>, <b>יָשֻׁבוּ</b> יֹשְׁבֵי בְצִלּוֹ <small>(הושע יד, ח)</small>, <b>בְּשִׁיבָתוֹ</b> בְמַחֲנַיִם <small>(שמואל ב' יט, לג)</small>, ואף על פי שכתבנו בו טעם אחר בשרש <b>יָשׁב</b>. <b>והשם</b> <b>בְּשׁוּבָה</b> וָנַחַת תִּוָּשֵׁעוּן <small>(ישעיה ל, טו)</small>. ומזה עוד אִם <b>תָּשׁוּב</b> יִשְׂרָאֵל נְאֻם י"י אֵלַי <b>תָּשׁוּב</b> <small>(ירמיה ד, א)</small>, השני הוא מהענין הזה. ויש לפרש מזה <b>נַפְשִׁי יְשׁוֹבֵב</b>, כלומר יניחנה וישקיטנה. וכן <b>וְשַׁבְתִּי</b> בְּבֵית י"י <small>(תהלים כג, ו)</small>. ויתכן גם <b>וְשַׁבְתִּי</b> מהענין הראשון ואמר ושבתי בהתמדת הליכתו שם פעם אחר פעם. וכן <b>וְשׁוּב</b> מֹל אֶת בְּנֵי יִשְׂרָאֵל שֵׁנִית <small>(יהושע ה, ב)</small>, פעם אחר פעם עד שימולו כולם. ויש מפרשים מזה כִּי <b>מְשׁוּבַת</b> פְּתָיִם תַּהַרְגֵם <small>(משלי א, לב)</small>, כמו שאמר וְשַׁלְוַת כְּסִילִים תְּאַבְּדֵם <small>(שם)</small>. ואדוני אבי ז"ל כתב <b>שׁוּבָה י"י רִבֲבוֹת אַלְפֵי יִשְׂרָאֵל</b> מהענין הראשון כתרגומו <b>תּוּב יְיָ שְׁרֵי בִיקָרָךְ</b>, ופירושו כי אותן שלשה ימים שהלך הארון לפניהם כאשר הוציאוהו מן המחנה אמר משה קוּמָה י"י וְיָפֻצוּ אֹיְבֶיךָ <small>(במדבר י, לה)</small> ובסוף שלשה ימים שחזר למקומו בתוך המחנה כי שם היה נוסע תמיד כמו שאמר <small>(במדבר ב, יז)</small> וְנָסַע אֹהֶל מוֹעֵד מַחֲנֵה הַלְוִיִּם בְּתוֹךְ הַמַּחֲנֹת אמר בשובו<b> שׁוּבָה</b> י"י רִבֲבוֹת אַלְפֵי יִשְׂרָאֵל, כלומר עם רבבות אלפי ישראל שובה ולך עמהם כאשר בתחלה. וענין שלישי תְּיַסְּרֵךְ רָעָתֵךְ <b>וּמְשֻׁבוֹתַיִךְ</b> תּוֹכִחֻךְ <small>(ירמיה ב, יט)</small>, וְעַמִּי תְלוּאִים <b>לִמְשׁוּבָתִי</b> <small>(יהושע יא, ח)</small>, פירוש בעבור המשובה שעושים עמי הם תלואים בצרתם לא ידעו אן יפנו לעזרה. ו<b>יו"ד</b> למשובתי איננה סימן הפועל. וכן וְשִׂמַּחְתִּים בְּבֵית <b>תְּפִלָּתִי</b> <small>(ישעיה נו, ז)</small>, וכבר כתבתים בחלק הדקדוק. כִּי <b>מְשׁוּבַת</b> פְּתָיִם תַּהַרְגֵם <small>(משלי א, לב)</small>, <b>מְשֻׁבָה</b> נִצַּחַת <small>(ירמיה ח, ה)</small>, אלה <b>שמות</b>. <b>והתאר</b> שׁוּבָה <b>מְשֻׁבָה</b> יִשְׂרָאֵל <small>(ירמיה ג, יב)</small>. וכן בזה המשקל <b>תאר</b> מנחי ה<b>עי"ן</b> וַעֲנִיִּים <b>מְרוּדִים</b> <small>(ישעיה נח, ז)</small>, תאמר הנקבה ממנו <b>מְרוּדָה</b> בפלס <b>מְשׁוּבָה</b>. <b>והפעל הכבד ממנו</b> [פִּעֵל] מַדּוּעַ <b>שׁוֹבְבָה</b> הָעָם הַזֶּה <small>(ישעיה ח, ה)</small>. ו<b>היוצא</b> לשלישי חָכְמָתֵךְ וְדַעְתֵּךְ הִיא <b>שׁוֹבְבָתֶךְ</b> <small>(ישעיה מז, י)</small>. <b>והתאר</b> וַיֵּלֶךְ <b>שׁוֹבָב</b> <small>(ישעיה נז, יז)</small>, שׁוּבוּ בָנִים <b>שׁוֹבָבִים</b> <small>(ירמיה ג, יד)</small>, כולם ענין המרד. ויש מפרשים מזה כִּי אַחֲרֵי <b>שׁוּבִי</b> נִחַמְתִּי <small>(ירמיה לא, יט)</small>.
<h3>שֹוב</h3>
זָקַנְתִּי<b> וָשַׂבְתִּי</b> <small>(שמואל א' יב, ב)</small>. <b>והתאר</b> גַּם <b>שָׂב</b> גַּם יָשִׁישׁ בָּנוּ <small>(איוב טו, יא)</small>. <b>והשם</b> כִּי קָמוּ עֵינָיו <b>מִשֵּׂיבוֹ</b> <small>(מלכים א' יד, ד)</small>. וב<b>ה"א</b> הנקבה גַּם <b>שֵׂיבָה</b> זָרְקָה בּוֹ <small>(הושע ז, ט)</small>, השיבה היא יותר מהזקנה כמו שאמרו במשנה <small>(אבות פרק חמישי משנה כא)</small> בן ששים לזקנה בן שבעים לשיבה, וכן דעת הפסוק ושבתי אחרי זקנתי.
<h3>שֹוד</h3>
<b>וְשַׂדְתָּ</b> אֹתָם<b> בַּשִּׂיד</b> <small>(דברים כז, ב)</small>, עַל שָׂרְפוֹ עַצְמוֹת מֶלֶךְ אֱדוֹם <b>לַשִּׂיד</b> <small>(עמוס ב, א)</small>, פירוש כמו ששורפין השיד. על דרך וְהָיוּ עַמִּים מִשְׂרְפוֹת <b>שִׂיד</b> <small>(ישעיה לג, יב)</small>. ועוד פירשו בו כי<b> שָֹד</b> קירות ביתו בהם וזהו פירוש <b>לַשִּׂיד</b> שנותן אפרם במקום השיד. וזה על דרך הנקמה והבזיון ידוע. וכן תרגם יונתן <b>עַל דְאוֹקִיד גַרְמֵי מַלְכָּא דֶאֱדוֹם וְסָדִינוּן כְּגִירָא בְּבֵיתָא</b>. ויש מפרשים מזה וְעֵמֶק <b>הַשִּׂדִּים</b> <small>(בראשית יד, י)</small>. והדגש תמורת הנח כמו וּפְטוּרֵי <b>צִצִּים</b> <small>(מלכים א' ו, יח)</small>, ומפרשים עוד מזה וְתָשֵׂם <b>בַּסַּד</b> רַגְלַי <small>(איוב יג, כז)</small> ואף על פי שכתוב ב<b>סמ"ך</b>. וכבר פירשנוהו באות ה<b>סמ"ך</b>.
<h3>שׁוה</h3>
וְאֶל מִי תְדַמְּיוּנִי <b>וְאֶשְׁוֶה</b> <small>(ישעיה מ, כה)</small> פֶּן <b>תִּשְׁוֶה</b> לּוֹ גַם אָתָּה <small>(משלי כו, ד)</small>, כלומר תהיה כמוהו בשוויו וערכו. וְכָל חֲפָצֶיךָ לֹא <b>יִשְׁווּ</b> בָהּ <small>(משלי ג, טו)</small>, כִּי אֵין הַצָּר <b>שׁוֶֹה</b> בְּנֵזֶק הַמֶּלֶךְ <small>(אסתר ז, ד)</small>, כלומר לא ישוה הצר בכל כסף וזהב שיש לו בנזק שינזק המלך ביהודים אם יאבדם.<b> והפעל הכבד</b> [הִפְעִיל] לְמִי תְדַמְּיוּנִי <b>וְתַשְׁווּ</b> <small>(ישעיה מו, ה)</small>, מָה <b>אַשְׁוֶה</b> לָּךְ <small>(איכה ב, יג)</small>. <b>וכבד אחר</b> [פִּעֵל] הֲלוֹא אִם <b>שִׁוָּה</b> פָנֶיהָ <small>(ישעיה כח, כה)</small>, כלם בענין ערך ודמיון <b>אגמינט"ו</b> בלע"ז. ופירוש <b>הֲלוֹא אִם שִׁוָּה פָנֶיהָ</b> שישוה פני האדמה שיהיו דומים ושוים שלא יהא הנה תל והנה חריץ. <b>והנפעל</b> עם <b>ההתפעל</b> וְאֵשֶׁת מִדְוָנִים [מִדְיָנִים] <b>נִשְׁתָּוָה</b> <small>(משלי כז, טו)</small>, פירוש אשת מדינים נשתוה עם <b>דֶּלֶף טוֹרֵד בְּיוֹם סַגְרִיר</b> כי הדלף טורד מבפנים והמטר בחוץ ואין לבעל הבית מנוחה, כן מי שיש לו אשת מדינים כי תריב עמו בבית וישמע בחוץ מדברים עליה דברים רעים. ופירשו מזה הענין אַל יַאֲמֵן בַּשָּׁו [<b>בַּשָּׁוא</b>] נִתְעָה <small>(איוב טו, לא)</small>, כלומר כי הנותעה לא יאמין בדבר השוה והנכון, אך ישים השוא שהוא השקר תמורתו ובו יאמין. ואף על פי שיש ספרים שכתוב מבחוץ במקום הקרי ב<b>אל"ף</b> זהו ענינו כמו שוה. וענין אחר וְלֹא <b>שָׁוָה</b> לִי <small>(איוב לג, כז)</small>, פירוש לא ההנאה לי מה שעשיתי שלא נהניתי במעשי הרעים, כי עתה אני מכיר כי כל מה שעשיתי הבל וריק הוא. וְכָל זֶה אֵינֶנּוּ <b>שׁוֶֹה</b> לִי <small>(אסתר ה, יג)</small>, וְלַמֶּלֶךְ אֵין <b>שׁוֶֹה</b> לְהַנִּיחָם <small>(אסתר ג, ח)</small>, כלם ענין הנאה. וענין אחר אִם לֹא <b>שִׁוִּיתִי</b> וְדוֹמַמְתִּי <small>(תהלים קלא, ב)</small>, <b>שִׁוִּיתִי</b> עֵזֶר עַל גִּבּוֹר <small>(תהלים פט, כ)</small>, <b>שִׁוִּיתִי</b> י"י לְנֶגְדִּי תָמִיד <small>(תהלים טז, ח)</small>. דֶּרֶךְ אֱמוּנָה בָחָרְתִּי מִשְׁפָּטֶיךָ <b>שִׁוִּיתִי</b> <small>(תהלים קיט, ל)</small>, כלומר כששויתי משפטיך לנגדי דרך אמונה בחרתי בהם. הוֹד וְהָדָר <b>תְּשַׁוֶּה</b> עָלָיו <small>(תהלים כא, ו)</small>, <b>מְשַׁוֶּה</b> רַגְלַיו [רַגְלַי] כָּאַיָּלוֹת <small>(תהלים יח, לד)</small>, כלם ענין השמה. ותרגום וַיָּשֶׂם <small>(בראשית ד, טו)</small> <b>וְשַׁוִּי</b>. ורבי יונה פירש משפטיך שויתי מענין אם <b>שִׁוָּה</b> פניה, כלומר השויתים וכוננתים. ומן השרש הזה <b>שָׁוְא</b> וּדְבַר כָּזָב <small>(משלי ל, ח)</small>, מַשְׂאוֹת <b>שָׁוְא</b> וּמַדּוּחִים <small>(איכה ב, יד)</small>, <b>לַשָּׁוְא</b> הִרְבֵּיתי [הִרְבֵּית] רְפֻאֹות <small>(ירמיה מו, יא)</small>, <b>לַשָּׁוְא</b> צָרַף צָרוֹף <small>(ירמיה ו, כט)</small>, אַךְ <b>שָׁוְא</b> לֹא יִשְׁמַע אֵל וְשַׁדַּי לֹא יְשׁוּרֶנָּה <small>(איוב לה, יג)</small>, <b>לַשָּׁוְא</b> הִכֵּיתִי אֶת בְּנֵיכֶם <small>(ירמיה ב, ל)</small>, לֹא תִשָּׂא אֶת שֵׁם י"י אֱלֹהֶיךָ <b>לַשָּׁוְא</b> <small>(שמות כ, ז)</small>, וה<b>אל"ף</b> תמורת <b>ה"א למ"ד</b> הפעל והונחה כ<b>אל"ף</b> חֵטְא. ורבי יונה כתב כי הוא על משקל <b>צָו, קָו</b> וה<b>אל"ף</b> נוספת כ<b>אל"ף</b> <b>הוּא</b> ו<b>הִיא</b>. וענין המלה הזאת כענין <b>שֶׁקֶר</b> אך פעמים ענינה כענין <b>חִנָּם</b> כמו שקר שפעמים ענינו ענין חנם אַךְ לַשֶּׁקֶר שָׁמַרְתִּי <small>(שמואל א' כה, כא)</small>. והכל ענין אחד כי השקר הבל ותהו ודבר שאינו. ופירוש <b>לֹא תִשָּׂא אֶת שֵׁם י"י אֱלֹהֶיךָ לַשָּׁוְא</b> לחנם, שלא תשבע בשמו כי אם לצורך. כי מי שנשבע על הדבר שהוא אף על פי שהוא אומר אמת, אחר שהשבועה אינה לצורך אלא נשבע לחנם לוקה משום שבועת שוא. וכן אמרו בתלמוד ירושלמי <small>(שבועות פרק שלישי כד)</small> האי מאן דמשתבע על תינין דאינון תינין לוקה משום שבועת שוא. וכן תרגם אנקלוס <b>לַשָּׁוְא</b> <b>לְמַגָּנָא</b>. וכן פירוש <b>לַשָּׁוְא הִכֵּיתִי אֶת בְּנֵיכֶם</b>, כלומר לחנם הכיתי אותם כי מוסר לא לקחו. וכן לשוא הרבית רפאות, עַל מַה <b>שָּׁוְא</b> בָּרָאתָ כָל בְּנֵי אָדָם <small>(תהלים פט, מח)</small>, והדומים להם. <b>והפעל הכבד</b> [פִּעֵל] מענין המלה הזאת פְּרִי <b>יְשַׁוֶּה</b> לּוֹ <small>(הושע י, א)</small>, כאילו אמר פרי יכחש לו כדרך וְתִירוֹשׁ <b>יְכַחֶשׁ</b> בָּהּ <small>(הושע ט, ב)</small>, <b>כִּחֵשׁ</b> מַעֲשֵׂה זַיִת <small>(חבקוק ג, יז)</small>. ויש לפרשו מענין השלישי גפן בוקק ישראל כלומר שאינו עושה פירות ואינו מצליח, ואם תאמרו <b>פְּרִי יְשַׁוֶּה לּוֹ</b> הקדוש ברוך הוא וייטיב לו והוא ייטיב מעשיו, כרוב לפריו הרבה למזבחות כטוב לארצו הטיבו מצבות כמו שאמר וַיִּשְׁמַן יְשֻׁרוּן וַיִּבְעָט <small>(דברים לב, טו)</small>.
<h3>שׁוח</h3>
כִּי <b>שָׁחָה</b> אֶל מָוֶת בֵּיתָהּ <small>(משלי ב, יח)</small>, כתבו רבי יונה בזה השרש. ואפשר שהמלה משרש <b>שָׁחַח</b> לפיכך לא זכרו רבי יהודה, אלא שנמצא ברוב הספרים קמץ ואילו היה מפעלי הכפל היה פתוח כמשפט ה<b>חי"ת</b> שלא יבא עמה התשלום כמו שכתבנו בחלק הדקדוק. <b>שׁוּחָה</b> עֲמֻקָּה <small>(משלי כב, יד)</small>, כִּי כָרוּ <b>שׁוּחָה</b> לְנַפְשִׁי <small>(ירמיה יח, כ)</small>. ומשקל אחר בחרק כָּרוּ לְפָנַי <b>שִׁיחָה</b> <small>(תהלים נז, ז)</small>, כָּרוּ לִי זֵדִים <b>שִׁיחוֹת</b> <small>(תהלים קיט, פה)</small>. ואפשר שיהיו גם אלו משרש <b>שָׁחַח</b> והיה ראוי להדגש <b>שׁוּחָה</b> בפלס <b>גּוּלָּה</b>. ומשקל אחר <b>לַשַּׁחַת</b> יוֹרִדוּךָ <small>(יחזקאל כח, ח)</small>, וְלֹא יָמוּת <b>לַשַּׁחַת</b> <small>(ישעיה נא, יד)</small>, לִבְאֵר <b>שַׁחַת</b> <small>(תהלים נה, כד)</small>, עַד יִכָּרֶה לָרָשָׁע <b>שָׁחַת</b> <small>(תהלים צד, יג)</small>, <b>בְּשַׁחְתָּם</b> נִתְפַּשׂ <small>(יחזקאל יט, ד)</small>, בפלס אֲשֶׁר זֹרֶה <b>בָרַחַת</b> <small>(ישעיה ל, כד)</small>, טוֹב מְלֹא כַף <b>נָחַת</b> <small>(קהלת ד, ו)</small>. ואפשר שיהיו משרש <b>יָשַׁח</b> בפלס <b>דַּעַת</b> מן <b>יָדַע</b>. וענינם כענין קבר. בְּאֶרֶץ עֲרָבָה <b>וְשׁוּחָה</b> <small>(ירמיה ב, ו)</small>, ענינו שממה וחרבה. וכן תרגם יונתן <b>בַּאֲרַע מֵישַׁר וְחָרוֹב</b>.
<h3>שֹוח</h3>
<b>לָשׂוּחַ</b> בַּשָּׂדֶה <small>(בראשית כד, מג)</small>. <b>והפעל הכבד</b> [הִפְעִיל] בְּפִקֻּדֶיךָ <b>אָשִׂיחָה</b> <small>(תהלים קיט, מג)</small>, <b>יָשִׂיחוּ</b> בִי ישְׁבֵי שָׁעַר <small>(תהלים סט, יג)</small>, אוֹ <b>שִׂיחַ</b> לָאָרֶץ <small>(איוב יב, ח)</small>, עַל דֶּרֶךְ<b> שִׂיחוּ</b> <small>(שופטים ה, י)</small>. וַהֲקִיצוֹתָ הִיא <b>תְשִׂיחֶךָ</b> <small>(משלי ו, כב)</small>, פירוש השיח עמך כלומר תהיה ילך כחבר מדבר עמך.<b> והשם</b> אָרִיד <b>בְּשִׂיחִי</b> <small>(תהלים נה, ג)</small>, יִשָּׂא <b>בְשִׂיחִי</b> מִשְׁכָּבִי <small>(איוב ז, יג)</small>. <b>וכבד אחר</b> [פִּעֵל] בְּמַעֲשֵׂה יָדֶיךָ <b>אֲשׂוֹחֵחַ</b> <small>(תהלים קמג, ה)</small>, וְאֶת דּוֹרוֹ מִי<b> יְשׂוֹחֵחַ</b> <small>(ישעיה נג, ח)</small>, ענינם ענין דבור והוא כמו <b>לָשׂוּחַ בַּשָּׂדֶה</b> שהוא דבור התפלה, וכמו <b>אָרִיד בְּשִׂיחִי</b> והדומים לו שהוא דבור הצרות וספור התלאות. וכן אֶשְׁפֹּךְ לְפָנָיו <b>שִׂיחִי</b> <small>(תהלים קמב, ג)</small>, וְלִפְנֵי י"י יִשְׁפֹּךְ <b>שִׂיחוֹ</b> <small>(תהלים קב, א)</small>, וכן מֵרֹב <b>שִׂיחִי</b> <small>(שמואל א' א, טז)</small>, אבל אַתֶּם יְדַעְתֶּם אֶת הָאִישׁ וְאֶת <b>שִׂיחוֹ</b> <small>(מלכים ב' ט, יא)</small>, פירוש ענינו ואת מעשיו. וכן וּמַגִּיד לְאָדָם מַה <b>שֵּׂחוֹ</b> <small>(עמוס ד, יג)</small>, והוא בצרי. וכן כִּי <b>שִׂיחַ</b> וְכִי שִׂיג לוֹ <small>(מלכים א' יח, כז)</small>, כלומר ענין יש לו ומעשה עם אחר, או השגת אויביו במלחמה.
<h3>שׁוט</h3>
<b>שָׁטוּ</b> הָעָם וְלָקְטוּ <small>(במדבר יא, ח)</small>, <b>וַיָּשֻׁטוּ</b> בְּכָל הָאָרֶץ <small>(שמואל ב' כד, ח)</small>, <b>שׁוּט</b> נָא <small>(שמואל ב' כד, ב)</small>, <b>מִשּׁוּט</b> בָּאָרֶץ <small>(איוב א, ו)</small>. <b>והפעל הכבד</b> [פִּעֵל] <b>שׁוֹטְטוּ</b> בְּחוּצוֹת יְרוּשָׁלַם <small>(ירמיה ה, א)</small>, עֵינֵי י"י הֵמָּה <b>מְשׁוֹטְטִים</b> בְּכָל הָאָרֶץ <small>(זכריה ד, י)</small>, כִּי י"י עֵינָיו <b>מְשֹׁטְטוֹת</b> בְּכָל הָאָרֶץ <small>(דברי הימים ב' טז, ט)</small>. <b>וההתפעל</b> <b>וְהִתְשׁוֹטַטְנָה</b> בַּגְּדֵרֹות <small>(ירמיה מט, ג)</small>, ענינם כענין<b> וְיָתֻרוּ</b> אֶת אֶרֶץ כְּנַעַן <small>(במדבר יג, ב)</small>, <b>מִתּוּר</b> הָאָרֶץ <small>(במדבר יג, כה)</small>. ורבי יונה כתב בזה הענין <b>שׁוֹט</b> שׁוֹטֵף <small>(ישעיה כח, טו)</small>, <b>בְּשׁוֹט</b> לָשׁוֹן תֵּחָבֵא <small>(איוב ה, כא)</small>, קוֹל <b>שׁוֹט</b> וְקוֹל רַעַשׁ אוֹפָן <small>(נחום ג, ב)</small>. וענין אחר הָיוּ <b>שָׁטִים</b> לָךְ <small>(יחזקאל כז, ח)</small>, <b>הַשָּׁטִים</b> אוֹתָךְ <small>(יחזקאל כז, כו)</small>, ופירושו השטים לך. <b>והשם</b> כֹּל תֹּפְשֵׂי <b>מָשׁוֹט</b> <small>(יחזקאל כז, כט)</small>. ובהבלע הנח בדגש וה<b>מ"ם</b> בחירק עָשׂוּ <b>מִשּׁוֹטָיִךְ</b> <small>(יחזקאל כז, ו)</small>, ויהיה משפטו על המנהג <b>מְשׁוֹטַיִךְ</b>, ה<b>מ"ם</b> בשוא כמו <b>מְעוֹנַיִךְ, מְכוֹנַיִךְ</b>. אֳנִי <b>שַׁיִט</b> <small>(ישעיה לג, כא)</small>, פירוש אניה שמוליכין אותה במשוטים. ענין השיטה בלע"ז <b>רימ"ר</b>. והנכון לפרש <b>הַשָּׁטִים אוֹתָךְ</b> ענין בזיון או ענין בזה כמו שכתבנו בשרש <b>שָׁאַט.</b> וכן תרגם יונתן <b>וּבָזוּ יָתִיךְ</b>. ורבי יהודה כתב באחד מהפנים <b>אֳנִי שַׁיִט</b> בענין הראשון. וענין אחר<b> שׁוֹט</b> לַסּוּס <small>(משלי כו, ג)</small>, יִסַּר אֶתְכֶם <b>בַּשּׁוֹטִים</b> <small>(מלכים א' יב, יא)</small>. ובהכפל <b>למ"ד</b> הפעל <b>וּלְשֹׁטֵט</b> בְּצִדֵּיכֶם <small>(יהושע כג, יג)</small>, ענינם כענין שבט. ודמה הצרה העוברת בעולם לשוט שהיא כמו השוט המכה והמיסר. <b>שׁוֹט שׁוֹטֵף, קוֹל שׁוֹט, בְּשׁוֹט לָשׁוֹן תֵּחָבֵא</b>, והוא רמז לרכילות ולגידופים והדומה להם ממכות הלשון. ואפשר להיות מן השרש הזה. עֲצֵי <b>שִׁטִּים</b> <small>(שמות כה, י)</small>, והדגש מקום הנח כדגש וּפְטוּרֵי <b>צִצִּים</b> <small>(מלכים א' ו, יח)</small>, והוא מין ממיני הארז הטוב שבהם.
<h3>שֹוט</h3>
<b>וְשָׂטֵי</b> כָזָב <small>(תהלים מ, ה)</small>, מענין כִּי <b>תִשְׂטֶה</b> אִשְׁתּוֹ <small>(במדבר ה, יב)</small>, שני שרשים בענין אחד.
<h3>שֹוך</h3>
הִנְנִי <b>שָׂךְ</b> אֶת דַּרְכֵּךְ בַּסִּירִים <small>(הושע ב, ח)</small>, הֲלֹא אַתָּ [אַתָּה]<b> שַׂכְתָּ</b> בַעֲדוֹ <small>(איוב א, י)</small>. <b>והשם מזה</b> יָשָׁר <b>מִמְּסוּכָה</b> <small>(מיכה ז, ד)</small>, ואף על פי שנכתב ב<b>סמ"ך</b>. וכן כתוב ב<b>סמ"ך</b> כָּל אֶבֶן יְקָרָה <b>מְסֻכָתֶךָ</b> <small>(יחזקאל כח, יג)</small>, כלומר גדרתך. <b>כִּמְשֻׂכַת</b> חָדֶק <small>(משלי טו, יט)</small>, ב<b>שי"ן</b>, ובהבלעת הנח בדגש הָסֵר <b>מְשׂוּכָּתוֹ</b> <small>(ישעיה ה, ה)</small>, ופליגי עליה <b>מְשׂוּכָּתוֹ</b> רפי. ולפי שיעשו גדר הכרמים והגנות משיכים וצנינים נקרא הגדר משוכה. ומשקל אחר <b>לְשִׂכִּים</b> בְּעֵינֵיכֶם <small>(במדבר לג, נה)</small>, ואדוני אבי ז"ל פירש מזה וְשַׂמְתָּ <b>שַׂכִּין</b> בְּלֹעֶךָ <small>(משלי כג, ב)</small>, והפתח מקום חירק וכמוהו רבים וה<b>נו"ן</b> וה<b>מ"ם</b> שוים כמו חיים וחיין, <b>יָמִים</b> ו<b>יָמִין</b>. ומשקל אחר <b>הַתְמַלֵּא</b> בְשֻׂכּוֹת עוֹרוֹ <small>(איוב מ, ל)</small>, והדגש בהם תמורת הנח כדגש וּפְטוּרֵי<b> צִצִּים</b> <small>(מלכים א' ו, יח)</small>, וענינם ידוע. וענין אחר אִישׁ <b>שׂוֹכֹה</b> <small>(שופטים ט, מט)</small>, <b>שׂוֹכַת</b> עֵצִים <small>(שופטים ט, מח)</small>, ענינם סעיף.
<h3>שׁול</h3>
וְעָשִׂיתָ עַל <b>שׁוּלָיו</b> <small>(שמות כח, לג)</small>, טֻמְאָתָהּ <b>בְּשׁוּלֶיהָ</b> <small>(איכה א, ט)</small>, וְגִלֵּיתִי <b>שׁוּלַיִךְ</b> עַל פָּנָיִךְ <small>(נחום ג, ה)</small>, נִגְלוּ <b>שׁוּלַיִךְ</b> <small>(ירמיה יג, כב)</small>, <b>וְשׁוּלָיו</b> מְלֵאִים אֶת הַהֵיכָל <small>(ישעיה ו, א)</small>, שפתי בגד התחתונים יקראו שולים. ומה שאמר <b>וְשׁוּלָיו מְלֵאִים אֶת הַהֵיכָל</b> כמו שאמר הַשָּׁמַיִם כִּסְאִי וְהָאָרֶץ הֲדֹם רַגְלָי <small>(ישעיה סו, א)</small>, ויש מפרשים שולי הכסא.
<h3>שׁום</h3>
וְאֶת <b>הַשּׁוּמִים</b> <small>(במדבר יא, ה)</small>, ידוע.
<h3>שֹום</h3>
מִי <b>שָׂם</b> פֶּה לָאָדָם אוֹ מִי <b>יָשׂוּם</b> אִלֵּם <small>(שמות ד, יא)</small>, כִּי <b>שָׂמוּ</b> אֹתִי בַּבּוֹר <small>(בראשית מ, טו)</small>, <b>מלרע</b> שלא כמנהג. מִטֶּרֶם <b>שׂוּם</b> אֶבֶן אֶל אֶבֶן בְּהֵיכַל י"י <small>(חגי ב, טו)</small>, <b>לָשׂוּם</b> אֶת מַשָּׂא כָּל הָעָם הַזֶּה עָלָי <small>(במדבר יא, יא)</small>. <b>וְשָׂם</b> דֶּרֶךְ אַרְאֶנּוּ בְּיֵשַׁע אֱלֹהִים <small>(תהלים נ, כג)</small>, פירוש מי ששם דרכו בדרכי השם יתברך. אֲשֶׁר <b>שָׂם</b> לוֹ בַּדֶּרֶךְ <small>(שמואל א' טו, ב)</small>, פירוש שם לו חיילותיו ומערכותיו להלחם עם ישראל. כִּי עַל פִּי אַבְשָׁלוֹם הָיְתָה שׂיּמָה [<b>שׂוּמָה</b>] <small>(שמואל ב' יג, לב)</small>. <b>והשם</b> אוֹ <b>בִתְשׂוּמֶת</b> יָד <small>(ויקרא ה, כא)</small>, וה<b>מ"ם</b> בסגול שלא כמנהג והוא כמו בפתח. ובספר הלאלי אשר בטויליטולא הוא בפתח. ופירושו ענין שיתוף שישומו כל אחד ממונם בעסק. <b>והפעל הכבד</b> [הִפְעִיל] <b>שִׂימָה</b> נָּא עָרְבֵנִי עִמָּךְ <small>(איוב יז, ג)</small>, פירוש שימה נא ערבון וערבני עמך. או שימה נא ערב בעבורך כמו שאמר <small>(שם)</small> מִי הוּא לְיָדִי יִתָּקֵעַ. <b>וַיָּשֶׂם</b> בַּמְּגֵרָה <small>(שמואל ב' יב, לא)</small>, ובמקומו בדברי הימים<b> וַיָּשַׂר</b> <small>(דברי הימים א' כ, ג)</small>, ודעת המתרגם שהוא כמוהו בענין שתרגם <b>וּמְסַר יַתְהוֹן בִּמְסָרִין</b>. ויש לפרשו כמשמעו שהשים אותם בזה המשפט להמיתם במיתה זו. וְחַנְפֵי לֵב <b>יָשִׂימוּ</b> אָף <small>(איוב לו, יג)</small>, אינו כענין יאריכו כאשר כתב רבי יונה, כי המאריך אפו מתרצה ועוזב אפו כמו שנאמר במדות המקום יתברך אֶרֶךְ אַפַּיִם <small>(שמות לד, ו)</small> לְמַעַן שְׁמִי אַאֲרִיךְ אַפִּי <small>(ישעיה מח, ט)</small> אך פירוש ישימו אף שיתאנפו ויתרגזו כשהקדוש ברוך הוא מביא עליהן יסורין ולא ישועו וישובו מדרכם הרעה. ועל הדרך הזה אמר שלמה אִוֶּלֶת אָדָם תְּסַלֵּף דַּרְכּוֹ וְעַל י"י יִזְעַף לִבּוֹ <small>(משלי יט, ג)</small>. אַל <b>תָּשֶׂם</b> אֶת לִבְּךָ לָהֶם כִּי נִמְצָאוּ <small>(שמואל א' ט, כ)</small>, מִבְּלִי <b>מֵשִׂים</b> לָנֶצַח יֹאבֵדוּ <small>(איוב ד, כ)</small>, פירוש מבלי משים על לב. <b>וְיָשִׂימוּ</b> וְיַשְׂכִּילוּ יַחְדָּו <small>(ישעיה מא, כ)</small>, פירוש וישימו לב כמו שאמר הַגִּידוּ <b>וְנָשִׂימָה</b> לִבֵּנוּ <small>(ישעיה מא, כב)</small>, <b>שִׂימֵנִי</b> כַחוֹתָם עַל לִבֶּךָ <small>(שיר השירים ח, ו)</small>, <b>וַיָּשִׂימוּ</b> עַל הָעִיר <small>(מלכים א' כ, יב)</small>, פירוש שמו מערכותם ומלחמותם על העיר. <b>שִׂים</b> לְךָ אֹרֵב <small>(יהושע ח, ב)</small>, וְיֵשׁ מֵהֶם נָשִׁים <b>וַיָּשִׂימוּ</b> בָּנִים <small>(עזרא י, מד)</small>, פירוש ויש מהם נשאו הנשים הנכריות והולידו מהם בנים. <b>וַיָּשֶׂם</b> כַּצֹּאן מִשְׁפָּחוֹת <small>(תהלים קו, מא)</small>, <b>וַתָּשֶׂם</b> בַּפּוּךְ עֵינֶיהָ <small>(מלכים ב' ט, ל)</small>, פירוש ותשם פוך בעיניה והמוקדם מאוחר כמו וְאֶת הָעִיר שִׁלְּחוּ בָאֵשׁ <small>(שופטים א, ח)</small>, שִׁלְחוּ בָאֵשׁ מִקְדָּשֶׁךָ <small>(תהלים עד, ז)</small>, עַל הָרִים יַעַמְדוּ מָיִם <small>(תהלים קד, ו)</small>. ויש מפרשים ותתקן. וכן <b>שִׁית</b> זוֹנָה <small>(משלי ז, י)</small> תיקון זונה כלם ענין אחד. <b>ושלא נזכר פעלו ממנו</b> [הָפְעַל] <b>וַיִּישֶׂם</b> בָּאָרוֹן <small>(בראשית נ, כו)</small>, משפטו<b> וַיּוּשַֹם</b> ובא פתח קטן תחת פתח גדול והחרק תמורת השורק כמו <b>וּפִתְּחוּ</b> שְׁעָרַיִךְ תָּמִיד <small>(ישעיה ס, יא)</small>, ויש מפרשים שהוא עקר אחר שרשו <b>יָשֹם</b> ופירושו וישם אותו המשים בארון. וכן וַיֹּאמֶר לְיוֹסֵף <small>(בראשית מח, א)</small> חסר האומר ואחרים זולתם.
<h3>שׁוע</h3>
הִנֵּה קוֹל <b>שַׁוְעַת</b> בַּת עַמִּי <small>(ירמיה ח, יט)</small>, <b>וְשַׁוְעָתִי</b> לְפָנָיו תָּבוֹא בְאָזְנָיו <small>(תהלים יח, ז)</small>. <b>והפעל הכבד ממנו</b> [פִּעֵל] <b>שִׁוַּעְתִּי</b> שָׁמַעְתָּ קוֹלִי <small>(יונה ב, ג)</small>, <b>יְשַׁוְּעוּ</b> וְאֵין מוֹשִׁיעַ <small>(תהלים יח, מב)</small>, קַמְתִּי בַקָּהָל <b>אֲשַׁוֵּעַ</b> <small>(איוב ל, כח)</small>. ויש מפרשים מענין זה הֲיַעֲרֹךְ <b>שׁוּעֲךָ</b> לֹא בְצָר <small>(איוב לו, יט)</small>, ענינם ענין צעקה. והביאו רבי יהודה ורבי יונה עמהם אִם בְּפִידוֹ לָהֶן <b>שׁוּעַ</b> <small>(איוב ל, כד)</small>. וכן הביאו בשרש זה ובענין זה הַנּוֹתֵן <b>תְּשׁוּעָה</b> לַמְּלָכִים <small>(תהלים קמד, י)</small>. וכן כתבו אדני אבי ז"ל בספר הגלוי ואמר כי ענין תשועה בלשון ערבי <b>א"ל גאת"ה</b> והוא קבול שועה. וכבר כתבתיו בשרש <b>יָשַׁע</b>. ומעיקר זה וְעֵינָיו <b>הָשַׁע</b> <small>(ישעיה ו, י)</small>, פירוש עצום עיניו שלא יראה. ותרגום <b>וְטָח</b> אֶת הַבָּיִת <small>(ויקרא יד, מב)</small> <b>וִישׁוּעַ יָת בֵּיתָא</b>. וכתב אדוני אבי ז"ל מענין זה וּבְמַיִם לֹא רֻחַצְתְּ <b>לְמִשְׁעִי</b> <small>(יחזקאל טז, ד)</small>, וענינו כענין למשוח, כי טיחת הבית במשיכת יד כענין משיחה. וה<b>יו"ד</b> במקום <b>ה"א</b> בשקל <b>מִקְנֶה, מִרְעֶה</b>. ויהיו שנים שרשים וענין אחד. ויתכן להיות ענין חלקות, ויהיה ה<b>יו"ד</b> ב<b>לְמִשְׁעִי</b> במקום אות הכפל ושרשו <b>שָׁעַע</b> מתרגום <b>חֶלְקַת</b> צַוָּארָיו <small>(בראשית כז, טז)</small> <b>שְׁעִיעוּת צַוְרֵיהּ</b>. וְאָנֹכִי אִישׁ <b>חָלָק</b> <small>(בראשית כז, יא)</small> גבר שעיע. ויהיה פירושו <b>וּבְמַיִם לֹא רֻחַצְתְּ לְמִשְׁעִי</b> להחליק בשרך כי הרחיצה במים מחליק הבשר ומעדנו. וכתב עוד פירושו לטהרה כי בלשון ערבי <b>א"ל תמשי"ע</b>, טהרה, ואומר טהר הקערה <b>אמש"ע</b>. ויתכן שיהיה אמשע אצלם כמו אמשח שהוא לשון כַּאֲשֶׁר <b>יִמְחֶה</b> אֶת הַצַּלַּחַת <small>(מלכים ב' כא, יג)</small>. ופירש רבי יונה מענין <b>וְעֵינָיו הָשַׁע, הָשַׁע</b> מִמֶּנִּי וְאַבְלִיגָה <small>(תהלים לט, יד)</small>, כמו עצום עיניך ממני כאילו אמר חדל ממני. ויש מפרשים השע ממני הרפה ממני כמו <b>שְׁעֵה</b> מֵעָלָיו וְיֶחְדָּל <small>(איוב יד, ו)</small>, ושוע ושעה ענין אחד. ומעיקר זה ומהענין הראשון <b>הִשְׁתַּעַשְׁעוּ וָשֹׁעוּ</b> <small>(ישעיה כט, ט)</small>, כלומר צעקו ושועו. וכן <b>וְשׁוֹעַ</b> אֶל הָהָר <small>(ישעיה כב, ה)</small>. ואדוני אבי ז"ל פירשם מענין <b>וְעֵינָיו הָשַׁע</b>. כמו שאמר בפסוק של אחריו <b>וַיְעַצֵּם אֶת עֵינֵיכֶם</b> ואמר זה על נביא השקר. <b>והִשְׁתַּעַשְׁעוּ</b> לשון עבר, וכן <b>וְשֹׁעוּ</b> בפלס מַה <b>טֹּבוּ</b> אֹהָלֶיךָ <small>(במדבר כד, ה)</small> ופירושו התעורו נביאי השקר ועורו אחרים. וענין אחר וּלְכִילַי לֹא יֵאָמֵר <b>שׁוֹעַ</b> <small>(במדבר לב, ה)</small>, והוא האיש הנכבד וותרן בממונו הרבה ונותן יותר מן הראוי לו. <b>והשם</b> מזה הֲיַעֲרֹךְ <b>שׁוּעֲךָ</b> לֹא בְצָר <small>(איוב לו, יט)</small>, כלומר היערוך ממונך שלא יהיה בצר וְכֹל מַאֲמַצֵּי כֹחַ <small>(שם)</small>, כלומר הממון והכח לא יוכלו להצילך מהצרה הראויה לבא עליך.
<h3>שׁוף</h3>
הוּא <b>יְשׁוּפְךָ</b> רֹאשׁ וְאַתָּה <b>תְּשׁוּפֶנּוּ</b> עָקֵב <small>(בראשית ג, טו)</small>, אֲשֶׁר בִּשְׂעָרָה <b>יְשׁוּפֵנִי</b> <small>(איוב ט, יז)</small>, ענינם ענין מכה וכתיתה. וענין אחר אַךְ חשֶׁךְ <b>יְשׁוּפֵנִי</b> <small>(תהלים קלט, יא)</small>, פירוש יחשיכני ויסתירני, מגזרת נשף. ואם הם שנים שרשים כמו כִּי מֻלִים הָיוּ <small>(יהושע ה, ה)</small>, וּנְמַלְתֶּם <small>(בראשית יז, יא)</small>.
<h3>שׁוק</h3>
וְאֶל אִישֵׁךְ <b>תְּשׁוּקָתֵךְ</b> <small>(בראשית ג, טז)</small>, וְאֵלֶיךָ <b>תְּשׁוּקָתוֹ</b> <small>(בראשית ד, ז)</small>, וְעָלַי <b>תְּשׁוּקָתוֹ</b> <small>(שיר השירים ז, יא)</small>, ענינם ענין תאוה וחשק. ויתכן להיות מענין זה ועיקר זה וְנַפְשׁוֹ <b>שׁוֹקֵקָה</b> <small>(ישעיה כט, ח)</small>. וכן פָּקַדְתָּ הָאָרֶץ <b>וַתְּשֹׁקְקֶהָ</b> <small>(תהלים סה, י)</small>, כלומר התאוית אליה להשביעה. או פירושו וכבר שוקקתה, והוא פעל <b>יוצא</b> כלומר גזרת עליה שתתאוה למטר ואחרי כן פקדת עליה. וענין אחר<b> וְהֵשִׁיקוּ</b> הַיְקָבִים תִּירוֹשׁ וְיִצְהָר <small>(יואל ב, כד)</small>, וענינו כמו <b>וְהֵצִיפוּ</b> מן <b>הֵצִיף</b> אֶת מֵי יַם סוּף <small>(דברים יא, ד)</small>. וכן בדברי רבותינו ז"ל <small>(פסחים לד ע"ב)</small> מי החג שנטמאו השיקן ואחר כך הקדישן טהורין, הקדישן ואחר כך השיקן טמאים. פירוש שקען במי מקוה עד שיצופו מי המקוה עיליהן. וענין אחר וְסָבְבוּ <b>בַשּׁוּק</b> <small>(קהלת יב, ה)</small>, <b>בַּשְּׁוָקִים</b> וּבָרְחֹבוֹת <small>(שיר השירים ג, ב)</small>, ידוע. וענין אחר <b>שׁוֹק</b> הַיָּמִין <small>(שמות כט, כב)</small>, עַל הַבִּרְכַּיִם וְעַל <b>הַשֹּׁקַיִם</b> <small>(דברים כח, לה)</small>, <b>שׁוֹקָיו</b> עַמּוּדֵי שֵׁשׁ <small>(שיר השירים ה, טו)</small>, וַיַּךְ אוֹתָם <b>שׁוֹק</b> עַל יָרֵךְ <small>(שופטים טו, ח)</small>. אֶת <b>הַשּׁוֹק</b> וְהֶעָלֶיהָ <small>(שמואל א' ט, כד)</small>, פירוש ואשר עליה הוא הירך אשר על השוק. <b>וההתפעל ממנו</b> <b>יִשְׁתַּקְשְׁקוּן</b> בָּרְחֹבוֹת <small>(נחום ב, ה)</small>, ידוע. ופירוש <b>וַיַּךְ אוֹתָם שׁוֹק עַל יָרֵךְ</b> שהפילם במכתו, כי הנופל לפני הרודף יכרעו ארכובותיו ויפול על פניו והנה שוקו על ירכו. ואדני אבי ז"ל פירש שוק הוא הרגל, ירך הוא הרוכב על הסוס. וכן תרגום יונתן <b>פָּרָשִׁין עִם רִגְלָאִין</b>.
<h3>שׁור</h3>
אֲשֶׁר <b>שָׁר</b> לַי"י <small>(תהלים ז, א)</small>, <b>שָׁרִים וְשָׁרוֹת</b> <small>(קהלת ב, ח)</small>, <b>וְשָׁרִים</b> כְּחֹלְלִים <small>(תהלים פו, ז)</small>, לִשְׁכוֹת <b>שָׁרִים</b> <small>(יחזקאל מ, מד)</small>, וַיֹּאמְרוּ כָל <b>הַשָּׁרִים וְהַשָּׁרוֹת</b> בְּקִינוֹתֵיהֶם עַל יֹאשִׁיָּהוּ <small>(דברי הימים ב' לה, כה)</small>. <b>והפעל הכבד</b> [הִפְעִיל] אָז<b> יָשִׁיר</b> מֹשֶׁה <small>(שמות טו, א)</small>, <b>אָשִׁירָה</b> נָּא לִידִידִי <small>(ישעיה ה, א)</small>, <b>וַתָּשַׁר</b> דְּבוֹרָה <small>(שופטים ה, א)</small>, <b>שִׁירוּ</b> לַי"י <small>(שמות טו, כא)</small>. <b>והשם</b> שִׁיר הַשִּׁירִים <small>(שיר השירים א, א)</small>. וב<b>ה"א</b> הנקבה אֶת <b>הַשִּׁירָה</b> הַזֹּאת <small>(שמות טו, א)</small>, <b>שִׁירַת</b> דּוֹדִי לְכַרְמוֹ <small>(ישעיה ה, א)</small>, וְהֵילִילוּ <b>שִׁירוֹת</b> הֵיכָל <small>(עמוס ח, ג)</small>. <b>ופעל כבד אחר</b> [פִּעֵל] <b>מְשֹׁרְרִים וּמְשֹׁרְרוֹת</b> <small>(עזרא ב, סה)</small>. קוֹל <b>יְשׁוֹרֵר</b> בַּחַלּוֹן <small>(צפניה ב, יד)</small>, פירוש קול שעיר או דומה לו מהשוכנים בחרבות ישורר בחלון. או יהיה פעל <b>עומד</b>. וכן<b> וְהַשִּׁיר מְשׁוֹרֵר</b> וְהַחֲצֹצְרוֹת מַחְצְצרִים <small>(דברי הימים ב' כט, כח)</small>. או יהיה גם הוא יוצא ופירושו בעל השיר משורר ובעלי החצוצרות מחצצרים. וענין אחר <b>אֲשׁוּרֶנּוּ</b> וְלֹא קָרוֹב <small>(במדבר כד, יז)</small>, <b>יָשׁוּר</b> כְּשַׁךְ יְקוּשִׁים <small>(ירמיה ה, כו)</small>, פירוש יביט כמניח הפח שמביט על העופות כשינוחו כך דתם מביטים ומארבים לאנשים. <b>יָשֹׁר</b> עַל אֲנָשִׁים <small>(איוב לג, כז)</small>, והוא בחלם. כְּנָמֵר עַל דֶּרֶךְ <b>אָשׁוּר</b> <small>(הושע יג, ז)</small>, <b>תָּשׁוּרִי</b> מֵרֹאשׁ אֲמָנָה <small>(שיר השירים ד, ח)</small>, <b>וַתָּשֻׁרִי</b> לַמֶּלֶךְ בַּשֶּׁמֶן <small>(ישעיה נז, ט)</small>. <b>והפעל הכבד</b> [הִפְעִיל] אֲשֶׁר <b>שֹׁרְרוּ</b> אֲנָשִׁים <small>(איוב לו, כד)</small>, ענינם ענין הבטה ועיון. ומזה הענין וַתַּבֵּט עֵינִי <b>בְּשׁוּרָי</b> <small>(תהלים צב, יב)</small>, והוא <b>תאר</b> בשרק בפלס יְסוּרַי [<b>וְסוּרַי</b>] בָּאָרֶץ יִכָּתֵבוּ <small>(ירמיה יז, יג)</small>. <b>ותאר המרובע</b> אֱלֹהִים יַרְאֵנִי <b>בְשֹׁרְרָי</b> <small>(תהלים נט, יא)</small>, כמו אויבי כי האויב מביט באויבו ומעיין בו לרעה לו כמו שנאמר וַיְהִי שָׁאוּל עוֵֹן [עוֹיֵן] אֶת דָּוִד <small>(שמואל א' יח, ט)</small>. וענין אחר <b>וּתְשׁוּרָה</b> אֵין לְהָבִיא <small>(שמואל א' ט, ז)</small>, כמו מנחה. ורבי יונה כתב ותשורי למלך, מענין זה כלומר הקרבת לפניו מנחה. וכן פירשו הגאון רבי סעדיה ז"ל. והנכון במלת ותשורי כמו ותלכי, וכן <b>תָּשׁוּרִי מֵרֹאשׁ אֲמָנָה</b>, וכן <b>יָשֹׁר עַל אֲנָשִׁים</b>, כלומר ילך על אנשים ויתודה לפניהם. וכן אֳנִיּוֹת תַּרְשִׁישׁ<b> שָׁרוֹתַיִךְ</b> מַעֲרָבֵךְ <small>(יחזקאל כז, כה)</small>, פירוש השיירות ההולכים בסחורה. ותרגום אֹרְחַת יִשְׁמְעֵאלִים <small>(בראשית לז, כה)</small> <b>שְׁיָרַת עֲרָבָאֵי</b>. ויקראו גם כן ההולכים דרך ים שיירה לפי שהולכות ספינות רבות יחד. ויתכן לפרש שרותיך החנים עליך מתרגום וַיִּחַן <small>(שמות יט, ב)</small> <b> וּשְׁרָא</b>. ומזה נקראת המנחה תשורה לפי שמוליך אדם אותה <b>וּתְשׁוּרָה אֵין לְהָבִיא</b>, כמו שנקראת גם כן ארוחה [וַאֲרֻחָתוֹ] <small>(מלכים ב' כה, ל)</small>. ויתכן גם כן מזה ישור <b>כְּשַׁךְ יְקוּשִׁים</b>, כלומר ילכו כנוח בעלי היקושים והם פורשי המצודות שינוחו ולא יציבו פח בלילה והם ילכו כל הלילה הציבו משחית אנשים ילכודו. וענין אחר בָּנוֹת צָעֲדָה עֲלֵי <b>שׁוּר</b> <small>(בראשית מט, כב)</small>, בֵּאלֹהַי אֲדַלֶּג <b>שׁוּר</b> <small>(שמואל ב' כב, ל)</small>, בשרק. ובחלם עִקְּרוּ <b>שׁוֹר</b> <small>(בראשית מט, ו)</small>. והקבוץ בקמץ כמו מן <b>יוֹם יָמִים, רֹאשׁ רָאשִׁים</b>. והוא בלשון נקבות עֲלוּ <b>בְשָׁרוֹתֶיהָ</b> <small>(ירמיה ה, י)</small>. או יהיה הנפרד <b>שָׁרָה</b>, בפלס <b>קָמָה</b> ענינם חומה. ותרגום חוֹמָה <small>(שמות יד, כב)</small> <b>שׁוּרִין</b>. ומזה בֵּין <b>שׁוּרֹתָם</b> יַצְהִירוּ <small>(איוב כד, יא)</small>, והוא קבוץ שור בשרק, כלומר מפחד הרשעים יכניסו הזיתים ויעשו השמן בין החומות. ויש מפרשים בין שורתם בין שורות הזיתים מדברי רבותינו ז"ל שורה <small>(פסחים פרק ראשון משנה א. דף ב ע"א)</small>. וענין אחר <b>שׁוֹר</b> אוֹ כֶשֶׂב אוֹ עֵז <small>(ויקרא יז, ג)</small>, ובקבוץ בתנועת ה<b>ו"ו</b> <b>שְׁוָרִים</b> זִבֵּחוּ <small>(הושע יב, יב)</small>, ידוע. וכתב החכם רבי יעקב בן אילעזר מזה <b>עִקְּרוּ שׁוֹר</b>, והוא כינוי למושל כמו שכנה הכתוב השרים הגדולים באילים <small>(שמות טו, טו)</small> ועתודים <small>(ישעיה יד, ט)</small>. וכן בְּכוֹר <b>שׁוֹרוֹ</b> <small>(דברים לג, יז)</small>, לרוב גדולתו קראו כן. ויש מפרשים שור ממש שהיו מעקרין הבהמות כמו שנאמר זה הלשון על הבהמות אֶת סוּסֵיהֶם <b>תְּעַקֵּר</b> <small>(יהושע יא, ו)</small>. ואף על פי שלקחו את צאנם ואת בקרם ואת חמוריהם אפשר שלקחו מקצתם ועקרו מקצתם כי למשא היה להם לקחת כל בהמות העיר והם היו הולכים כבורחים.
<h3>שֹור</h3>
<b>שָׂרִים</b> עָצְרוּ בְמִלִּים <small>(איוב כט, י)</small>, חַכְמוֹת <b>שָׂרוֹתֶיהָ</b> <small>(שופטים ה, כט)</small>, בִּי <b>שָׂרִים יָשׂרוּ</b> <small>(משלי ח, טז)</small>. <b>יָסֹר</b> בַּמַּשָּׂא <small>(דברי הימים א' טו, כב)</small>, והוא כתוב ב<b>סמ"ך</b> רוצה לומר שהיה שר ונעלה בנבואה, או בהרמת הקול בשיר.<b> וַיָּשַׂר</b> אֶל מַלְאָךְ וַיֻּכָל <small>(הושע יב, ה)</small>, <b>וַיָּשַׂר</b> אֲבִימֶלֶךְ <small>(שופטים ט, כב)</small>. <b>והפעל הכבד</b> [הִפְעִיל] הֵם הִמְלִיכוּ וְלֹא מִמֶּנִּי<b> הֵשִׂירוּ</b> וְלֹא יָדָעְתִּי <small>(הושע ח, ד)</small>, כלומר שמו שר עליהם ולא ברשותי. ויש מפרשים מזה וְשָׂם חִטָּה <b>שׂוֹרָה</b> <small>(ישעיה כח, כה)</small>, כלומר יפה ומשובחת. ומזה הענין והשרש כֻּלָּם <b>סָרֵי סוֹרְרִים</b> <small>(ירמיה ו, כח)</small>, רוצה לומר שרים סוררים. ואף על פי שהוא כתוב ב<b>סמ"ך</b>. וכן אמר התרגום <b>כָּל רַבְרְבֵיהוֹן מָרְדִין</b>. וכבר פירשתי הפסוק בשרש <b>נָחַשׁ</b> ופירשתי<b> סָרֵי</b> סמוך. וענין אחר בַּמִּשְׁקָל<b> וּבַמְּשׂוּרָה</b> <small>(ויקרא יט, לה)</small>, ענינו כמו מדה אלא שהמשורה היא מדה קטנה מאד כמו שאמרו רבותינו ז"ל <small>(בבא מציעא סא ע"ב)</small> ומה משורה שהיא אחד משלשים ושלשה בלוג הקפידה תורה עליה, קל וחומר ללוג וחצי לוג ורביעית לוג, הין וחצי הין ורביעית ההין. ומה שאמר הכתוב וּמַיִם <b>בִּמְשׂוּרָה</b> תִשְׁתֶּה שִׁשִּׁית הַהִין <small>(יחזקאל ד, יא)</small> לא רצה לומר שהמשורה היא ששית ההין, אלא לא ישתה מעת לעת אלא ששית ההין, ואותו ששית ההין ישתהו טעט מעט במשורה. וכן וּלְכָל <b>מְשׂוּרָה</b> וּמִדָּה <small>(דברי הימים א, כג, כט)</small>, אמר משורה על המדות הקטנות ומדה על המדות הגדולות. ורבי יונה שם מזה הענין <b>וְשָׂם חִטָּה שׂוֹרָה</b>, כמו שאמר וּשְׂעֹרָה נִסְמָן וְכֻסֶּמֶת גְּבֻלָתוֹ <small>(שם)</small>.
<h3>שֹושֹ</h3>
כַּאֲשֶׁר <b>שָׂשׂ</b> י"י עֲלֵיכֶם <small>(דברים כח, מג)</small>, <b>שָׂשׂ</b> אָנֹכִי עַל אִמְרָתֶךָ <small>(תהלים קיט, קסב)</small>. פָּגַעְתָּ אֶת <b>שָׂשׂ</b> וְעֹשֵׂה צֶדֶק <small>(ישעיה סד, ד)</small>, פירושו שש במצותיך. <b>וְשַׂשְׂתִּי</b> בְעַמִּי <small>(ישעיה סה, יט)</small>, <b>לָשׂוּשׂ</b> עָלֶיךָ לְטוֹב <small>(דברים ל, ט)</small>, <b>יְשֻׂשׂוּם</b> מִדְבָּר <small>(ישעיה לה, א)</small>, פירוש ישושו בם או עמהם. וכן בִּשְּׁלָם הַבָּשָׂר <small>(מלכים א' יט, כא)</small> כמו בשל להם. ויש מפרשים כי ה<b>מ"ם</b> במקום <b>נו"ן</b> ויהיה <b>יְשֻׂשׂוּם</b> כמו <b>יְשֻׂשׂוּן</b>. <b>והפעל הכבד</b> [הִפְעִיל] <b>יָשִׂישׂוּ</b> וְיִשְׂמְחוּ בְּךָ <small>(תהלים מ, יז)</small>, <b>שִׂישׂוּ</b> אִתָּהּ <small>(ישעיה סו, י)</small>, כֵּן <b>יָשִׂישׂ</b> י"י עֲלֵיכֶם <small>(דברים כח, מג)</small>, כלם פעלים עומדים. ודעת רבותינו ז"ל <small>(מגילה י ע"ב)</small> להיות הפעל הכבד פעל יוצא שאמרו <b>יָשִׂישׂ י"י עֲלֵיכֶם</b> הוא אינו שש אבל אחרים <b>מֵשִֹישֹ</b>, דיקא נמי דכתיב <b>יָשִֹישֹ</b> ולא כתב <b>יָשֹוּשֹ</b>.<b> והשם</b> <b>מָשׂוֹשׂ</b> לְכָל הָאָרֶץ <small>(איכה ב, טו)</small>, הֶן הוּא <b>מְשׂוֹשׂ</b> דַּרְכּוֹ <small>(איוב ח, יט)</small>, פירוש זהו המשוש שהיה שש בדרכו ובמעשיו הרעים זהו סופו כי אבד מהרה כמו שאמר למעלה וכחש בו ולא ראיתיך.
<h3>שׁות</h3>
כִּי <b>שָׁת</b> לִי אֱלֹהִים זֶרַע אַחֵר <small>(בראשית ד, כה)</small>, וְלֹא <b>שָׁתָה</b> לִבָּהּ <small>(שמואל א' ד, כ)</small>. <b>שַׁתִּי</b> בַּי"י אלהים מַחְסִי <small>(תהלים עג, כח)</small>, <b>וְשַׁתִּי</b> אֶת גְּבֻלְךָ <small>(שמות כג, לא)</small>, <b>תי"ו</b> השרש נבלעת ב<b>תי"ו</b> הפעל. <b>שַׁתּוּ</b> בַשָּׁמַיִם פִּיהֶם <small>(תהלים עג, ט)</small>, כַּצֹּאן לִשְׁאוֹל <b>שַׁתּוּ</b> <small>(תהלים מט, טו)</small>, בא הדגש בשתי המלות האלה תמורת הנח אֲשֶׁר סָבִיב <b>שָׁתוּ</b> עָלָי <small>(תהלים ג, ז)</small>. ויש מפרשים שתו עלי נלחמו עלי. וכן שֹׁת <b>שָׁתוּ</b> הַשָּׁעְרָה <small>(ישעיה כב, ז)</small>. ואין צריך להוציאם מענינם, כי פירושם שמו המלחמה כמו <b>וַיָּשִׂימוּ</b> עַל הָעִיר <small>(מלכים א' כ, יב)</small>. <b>והפעל הכבד</b> [הִפְעִיל] עֵינֵיהֶם <b>יָשִׁיתוּ</b> לִנְטוֹת בָּאָרֶץ <small>(תהלים יז, יא)</small>, וּפֹא <b>יָשִׁית</b> בִּגְאוֹן גַּלֶּיךָ <small>(איוב לח, יא)</small>, וְלִבְּךָ <b>תָּשִׁית</b> לְדַעְתִּי <small>(משלי כב, יז)</small>, <b>שִׁיתִי</b> כַלַּיִל צִלֵּךְ <small>(ישעיה טז, ג)</small>, לְמַעַן<b> שִׁתִי</b> אֹתֹתַי אֵלֶּה בְּקִרְבּוֹ <small>(שמות י, א)</small>, יְשִׁית [<b>וְשִׁית</b>] לַעֲרָפֶל <small>(ירמיה יג, טז)</small>. ואדוני אבי ז"ל פירש <b>ופא יָשִׁית</b> ילחם. וכתבתי פירוש הפסוק בשרש <b>פה</b>. יַעֲטָף <b>שִׁית</b> חָמָס לָמוֹ <small>(תהלים עג, ו)</small>, פירשתיו בשרש <b>עָטַף</b>. <b>שִׁית</b> זוֹנָה <small>(משלי ז, י)</small>, תקון זונה. וכן <b>וַתָּשֶׂם</b> בַּפּוּךְ עֵינֶיהָ <small>(מלכים ב' ט, ל)</small> ותתקן. יְשִׁית [<b>וְשִׁית</b>] מִמֶּנִּי וְאַבְלִיגָה מְּעָט <small>(איוב י, כ)</small>, ענינו הרף ממני. וְהָיוּ <b>שָׁתֹתֶיהָ</b> מְדֻכָּאִים <small>(ישעיה יט, י)</small>. כִּי <b>הַשָּׁתוֹת</b> יֵהָרֵסוּן <small>(תהלים יא, ג)</small>, פירוש מצודות ורשתות. ויש מפרשים מזה <b>אֲשֶׁר סָבִיב שָׁתוּ עָלָי</b>, כלומר שמו הרשתית סביב ללכדני. ויש מפרשים והיו שתותיה מדוכאים, כי השתות, יסודות. וכן בדברי רבותינו ז"ל <small>(יומא פרק חמשי משנה ב. דף נג ע"ב)</small>. אבן היתה שם מימות הנביאים הראשונים ושתיה היתה נקראת. ואף על פי שהמילה הזאת מנחי ה<b>למ"ד</b>. ועוד אמרו <small>(מעילה פרק שלישי משנה ד. דף יא ע"א)</small> ירדו לשיתין ואין מועלין בהן. שיתין מחוללין יורדין עד תהום <small>(סוכה רף מט ע"א)</small>, כלם ענינם יסודות. ויש מפרשים מזה וְקַרְקַר כָּל בְּנֵי <b>שֵׁת</b> <small>(במדבר כד, יז)</small>, כלומר שיהרוס המדינות, או יהיה בני שת כמו בני אדם כי ממנו נתקיים העולם. וכן וַחֲשׂוּפַי <b>שֵׁת</b> <small>(ישעיה כ, ד)</small>, יסוד והוא רמז לערוה. וכן וַיִּכְרֹת אֶת מַדְוֵיהֶם בַּחֵצִי עַד <b>שְׁתוֹתֵיהֶם</b> <small>(שמואל ב' י, ד)</small>, ובמשק שתותיהם <b>שְׁמוֹתֵיהֶם, שֵׁת</b> במשקל <b>שֵׁם</b>. ואף על פי ששמנו <b>שֵׁם</b> מנחי ה<b>למ"ד</b> בחלק הדקדוק בשער השמות שמנו הנה וחשופי שת מנחי ה<b>עי"ן</b>. ומילת והיו שתותיה מוכיח שהוא מנחי ה<b>עי"ן</b> שאילו היה מנחי ה<b>למ"ד</b> היה ה<b>שי"ן</b> בשוא כמו <b>שְׁמוֹתֶיהָ, בְּנוֹתֶיהָ</b> ויהיה שתותיהם מנחי ה<b>למ"ד</b>, וראיה לו מדברי רבותינו ז"ל אבן <b>שְׁתִיָּה</b>, ויהיה שתותיה מנחי ה<b>עי"ן</b>. וכנה הערוה בזה כמו שכנה גם כן וַי"י פָּתְהֵן יְעָרֶה <small>(ישעיה ג, יז)</small> שהוא מן הפותות לדלתות הבית כמו שפירשנו בשרש <b>פות</b>.
<h3>שׁזף</h3>
<b>שֶׁשְּׁזָפַתְנִי</b> הַשָּׁמֶשׁ <small>(שיר השירים א, ו)</small>, עַיִן <b>שְׁזָפַתּוּ</b> <small>(איוב כ, ט)</small>, וְלֹא <b>שְׁזָפַתּוּ</b> עֵין אַיָּה <small>(איוב כח, ז)</small>. ענינם ענין ראיה והבטה.
<h3>שׁזר</h3>
שֵׁשׁ <b>מָשְׁזָר</b> <small>(שמות כו, א)</small>, חוט כפול פתיל <b>טורט"ו</b> בלע"ז. ואמרו רבותינו ז"ל <small>(יומא עב ע"א)</small> שהיה חוטן כפול ששה.
<h3>שׁחח</h3>
תַּחְתָּו [תַּחְתָּיו] <b>שָׁחֲחוּ</b> <small>(איוב ט, יג)</small>,<b> וְשַׁח</b> רוּם אֲנָשִׁים <small>(ישעיה ב, יא)</small>. <b>שַׁחוּ</b> גִּבְעוֹת עוֹלָם <small>(חבקוק ג, ו)</small>,<b> שַׁחוּ</b> רָעִים לִפְנֵי טוֹבִים <small>(משלי יד, יט)</small>, <b>מלרע</b>. נַעֲוֵיתִי<b> שַׁחֹתִי</b> עַד מְאֹד <small>(תהלים לח, ז)</small>, כִּי <b>יָשֹׁחוּ</b> בַמְּעוֹנוֹת <small>(איוב לח, מ)</small>, וַיִּמְעֲטוּ <b>וַיָּשֹׁחוּ</b> <small>(תהלים קז, לט)</small>, וִדְכֶּה [יִדְכֶּה] <b>יָשֹׁחַ</b> <small>(תהלים י, י)</small>, וְתָשֹׁיחַ [<b>וְתָשׁוֹחַ</b>] עָלַי נַפְשִׁי <small>(איכה ג, כ)</small>, <b>וְשַׁח</b> עֵינַיִם יוֹשִׁעַ <small>(איוב כב, כט)</small>. <b>והשם</b> וְהָלְכוּ אֵלַיִךְ <b>שְׁחוֹחַ</b> <small>(ישעיה ס, יד)</small>. <b>והנפעל</b> <b>וַיִּשַּׁח</b> אָדָם וַיִּשְׁפַּל אִישׁ <small>(ישעיה ב, ט)</small>, <b>וְיִשַּׁחוּ</b> כָּל בְּנוֹת הַשִּׁיר <small>(קהלת יב, ד)</small>, פירוש ישפלו סמפונות הריאה שמהם יצא הקול, ומחולשתו בימי הזקנה לא יוכל לשיר ולהגביה קולו. <b>והפעל הכבד</b> [הִפְעִיל] <b>הֵשַׁח</b> הִשְׁפִּיל <small>(ישעיה כה, יב)</small>. <b>וההתפעל</b> מַה <b>תִּשְׁתּוֹחֲחִי</b> נַפְשִׁי <small>(תהלים מב, יב)</small>, ענינם ענין השפלות וההכנעה.
<h3>שׁחד</h3>
<b>וְשֹׁחַד</b> לֹא תִקָּח <small>(שמות כג, ח)</small>, כִּי<b> הַשֹּׁחַד</b> יְעַוֵּר <small>(שם)</small>, וַיִּשְׁלַח לְמֶלֶךְ אַשּׁוּר<b> שֹׁחַד</b> <small>(מלכים ב' טז, ח)</small>, לֹא בִמְחִיר וְלֹא <b>בְשֹׁחַד</b> <small>(ישעיה מה, יג)</small>. והפעל הקל ממנו וּמִכֹּחֲכֶם <b>שִׁחֲדוּ</b> <small>(איוב ו, כב)</small>. <b>וַתִּשְׁחֳדִי</b> אוֹתָם <small>(יחזקאל טז, לג)</small>, בקמץ חטף. <b>וְשֹׁחַד לֹא תִקָּח</b> אמרו רבותינו ז"ל <small>(כתובות קיג ע"ב)</small> אין צריך לומר שחד ממון אלא אפילו שחד דברים.
<h3>שׁחה</h3>
<b>שְׁחִי</b> וְנַעֲבֹרָה <small>(ישעיה נא, כג)</small>. ואדוני אבי ז"ל כותב מזה כִּי <b>שָׁחָה</b> אֶל מָוֶת בֵּיתָהּ <small>(משלי ב, יח)</small>, בשקל <b>עָשָֹה, בָּנָה, קָנָה</b>, ואף על פי שהוא <b>מלעיל</b>. <b>והשם בִּשְׁחוּתוֹ</b> הוּא יִפּוֹל <small>(משלי כח, י)</small>, בשקל רְאיּת [<b>רְאוּת</b>] עֵינָיו <small>(קהלת ה, י)</small> <b> והכבד</b> [הִפְעִיל] דְּאָגָה בְלֶב אִישׁ <b>יַשְׁחֶנָּה</b> <small>(משלי יב, כה)</small>, פירוש דאגה כאשר היא בלב איש שידאג על מחייתו ישחה הדאגה וישפילנה. וְדָבָר טוֹב יְשַׂמְּחֶנָּה <small>(שם)</small>, כלומר ישיב הדאגה לשמחה בדבר טוב שידבר כנגד לבו הַשְׁלֵךְ עַל י"י יְהָבְךָ וְהוּא יְכַלְכְּלֶךָ <small>(תהלים נה, כג)</small>, וכיוצא לדברים האלה שהם דברי הבטחון באלהים ויסיר הדאגה מלבו. ואמר <b>יְשַׂמְּחֶנָּה</b> על דרך וּלְפָנָיו תָּדוּץ דְּאָבָה <small>(איוב מא, יד)</small>. ויתכן מן השרש הזה <b>וְיֶשְׁחֲךָ</b> בְּקִרְבֶּךָ <small>(מיכה ו, יד)</small>, ובא פתח קטן תחת פתח גדול בפלס וְיַפְרְךָ <small>(בראשית כח, ג)</small>.<b> וההתפעל</b> <b>וְהִשְׁתַּחֲוָה</b> עַל מִפְתַּן הַשַּׁעַר <small>(יחזקאל מו, ב)</small>, <b>וְהִשְׁתַּחֲוִיתֶם</b> מֵרָחֹק <small>(שמות כד, א)</small>, אֲשֶׁר <b>יִשְׁתַּחֲוֶה</b> שָׁם <small>(שמואל ב' טו, לב)</small>, וַיֹּאמֶר צִיבָא <b>הִשְׁתַּחֲוֵיתִי</b> <small>(שמואל ב' טז, ד)</small>, <b>וַיִּשְׁתַּחוּ</b> אַפַּיִם <small>(בראשית יט, א)</small>, <b>וַיִּשְׁתַּחֲווּ</b> לוֹ אַפַּיִם <small>(בראשית מב, ו)</small>, <b>לְהִשְׁתַּחֲוֹת</b> לוֹ <small>(שמואל א' ב, לו)</small>. וְהֵמָּה <b>מִשְׁתַּחֲוִיתֶם</b> <small>(יחזקאל ח, טו)</small>, הורכבה המלה <b>ממשתחוים</b> ו<b>השתחויתם</b>. וטעם ההרכבה אמר הנביא כי מצא אותם האנשים משתחוים קדמה לשמש ואמר לנכנסים השתחויתם דרך שאלה. והורכבה המלה משתי מלות אלה לקצר הענין. וכבר כתבנו דקדוקו עוד בחלק הדקדוק.<b> והשם וְהִשְׁתַּחֲוֵיתִי</b> בֵּית רִמֹּן <small>(מלכים ב' ה, יח)</small>.
<h3>שֹחה</h3>
כַּאֲשֶׁר יְפָרֵשׂ הַשֹּׂחֶה <b>לִשְׂחוֹת</b> <small>(ישעיה כה, יא)</small>.<b> והשם</b> כִּי גָאוּ הַמַּיִם מֵי <b>שָׂחוּ</b> <small>(יחזקאל מז, ה)</small>, כל כך גאו המים עד שלא יוכל לעבור בהם ברגל אלא אם כן ישהה על פניהם. <b>והפעל הכבד</b> [הִפְעִיל] <b>אַשְׂחֶה</b> בְכָל לַיְלָה <small>(תהלים ו, ז)</small>. ענין השיחה היא השיטה עד פני המים <b>נד"ר</b> בלע"ז.
<h3>שׁחט</h3>
<b>וְשָׁחַט</b> אֶת בֶּן הַבָּקָר <small>(ויקרא א, ה)</small>, <b>וּשְׁחַטְתֶּם</b> בָּזֶה <small>(שמואל א' יד, לד)</small>, <b>שָׁחֲטוּ</b> לְעֵינָיו <small>(מלכים ב' כה, ז)</small>, <b>שׁוֹחֵט</b> הַשּׁוֹר <small>(ישעיה סו, ג)</small>, <b>שֹׁחֲטֵי</b> הַיְלָדִים <small>(ישעיה נז, ה)</small>, הָרֹג בָּקָר <b>וְשָׁחֹט</b> צֹאן <small>(ישעיה כב, יג)</small>. <b>והשם</b> וְהַלְוִיִּם עַל <b>שְׁחִיטַת</b> הַפְּסָחִים <small>(דברי הימים ב' ל, יז)</small>. <b>והנפעל</b> הֲצֹאן וּבָקָר<b> יִשָּׁחֵט</b> לָהֶם <small>(במדבר יא, כב)</small>. וכתב רבי יונה ז"ל והכבד <b>וּבְשַׁחֲטָם</b> אֶת בְּנֵיהֶם <small>(יחזקאל כג, לט)</small>. ונכון הוא להיות מקור מן הקל כמו<b> וְשַׁחֲטָה</b> שֵׂטִים הֶעְמִיקוּ <small>(הושע ה, ב)</small>. והשחיטה בהולכה והבאה, כי לשון שחיטה. לשון משיכה היא כמו חֵץ שָׁוחֻט [<b>שָׁחוּט</b>] <small>(ירמיה ט, ז)</small>, <b>אפיל"ט</b> בלע"ז. וכן זָהָב <b>שָׁחוּט</b> <small>(דברי הימים ב' ט, טז)</small>, כי הזהב המשובח יוכל אדם למשכו ולשטחו כי הוא רך ביותר מרוב חשיבותו. ואמרו רבותינו ז"ל <small>(חולין ל ע"ב)</small> זהב השחוט שהיה נמשך כשעוה. וכן אמרו ז"ל <small>(שם)</small> התיז אתך הראש בבת אחת פסולה. מנא הני מילי? אמר קרא חץ שחוט, כלומר וכן צריך למשוך הסכין על הצואר ולהוליכו ולהביאו. ובסיפרא בפרשת צו <small>(ויקרא ז, א)</small> אין לשון שחיטה אלא לשון משיכה שנאמר <b>זָהָב שָׁחוּט</b>. ואדוני אבי ז"ל כתב חץ שחט תאר כמו <b>שׁוֹחֵט</b> כלומר חץ הורג.
<h3>שֹחט</h3>
<b>וָאֶשְׂחַט</b> אֹתָם אֶל כּוֹס פַּרְעֹה <small>(בראשית מ, יא)</small>, ובמשנה <small>(שבת פרק שנים ועשרים משנה א. דף קמג ע"ב)</small> אין סוחטין את חפירות להוציא מהן משקין. ענין עצור.
<h3>שׁחל</h3>
עַל <b>שַׁחַל</b> וָפֶתֶן תִּדְרֹךְ <small>(תהלים צא, יג)</small>, וָאֱהִי לָהֶם כְּמוֹ <b>שָׁחַל</b> <small>(הושע יג, ז)</small>, הוא האריה. נָטָף <b>וּשְׁחֵלֶת</b> <small>(שמות ל, לד)</small>, הוא הסם הנקרא בלשון המשנה צפורן <small>(כריתות ו ע"א)</small> והוא חלק ומצהיר בצפורן. וכן אמר התרגום <b>וְטוּפְרָא</b>.
<h3>שׁחן</h3>
<b>שְׁחִין</b> אֲבַעְבֻּעֹת <small>(שמות ט, י)</small>, <b>לִשְׁחִין</b> פֹּרֵחַ <small>(שמות ט, ט)</small>, הוא נגע הבא מצד חמימות זולתי האש. כמו שאמרו רבותינו ז"ל <small>(נגעים פרק תשיעי משנה א)</small>, איזהו שחין? לקה בעץ או באבן או בזפת או במי טבריא. ועור אמרו <small>(שם)</small> כל שאינו מחמת האש זהו שחין, הבא מחמת האש זה מכוה. ותרגום וַיִּקַּח מֵהֶם<b> וַיָּחָם</b> <small>(ישעיה מד, טו)</small> <b>וּנְסֵיב מִנְהוֹן וּשְׁחֵין</b>. וכן בתפלתו של כהן הגדול <small>(יומא נג ע"ב)</small> יהי רצון שתהא שנה זו שחונה וגשומה.
<h3>שׁחס</h3>
וּבַשָּׁנָה הַשֵּׁנִית <b>שָׁחִיס</b> <small>(ישעיה לז, ל)</small>, הוא כמו <b>סָחִישֹ</b> הנאמר בספר מלכים <small>(ב' יט, ט)</small> והוא הצומח שרשי הזרע. ויונתן תרגם <b>כַּתְכַּתִּין</b>, רוצה לומר הבא אחרי הספיח.
<h3>שׁחף</h3>
<b>בַּשַּׁחֶפֶת</b> וּבַקַּדַּחַת <small>(דברים כח, כב)</small>, פירשו רבי יונה בלשון ערבי סחא"ף. הוא החולי שהגוף מתנונע בו. ואפשר שיהיה מזה הלשון וְאֶת <b>הַשָּׁחַף</b> <small>(ויקרא יא, טז)</small>, כי אותו העוף יקרה לו זה החולי.
<h3>שֹחף</h3>
<b>שְׂחִיף</b> עֵץ סָבִיב סָבִיב <small>(יחזקאל מא, טז)</small>, עץ שסביבותיו נסרים ואמר בו התרגום <b>דְחָפֵי נִיסְרִין דְאַרְזָא</b>. ואפשר שהוא דומה למה שאמרו רבותינו <small>(שבת דף קי ע"א)</small> שחופי כסא.
<h3>שׁחץ</h3>
הוּא מֶלֶךְ עַל כָּל בְּנֵי <b>שָׁחַץ</b> <small>(איוב מא, כו)</small> לֹא הִדְרִיכֻוהוּ בְנֵי <b>שָׁחַץ</b> <small>(איוב כח, ח)</small>, ענין גאוה. ובדברי רבותינו ז"ל גם כן <small>(שבת סב, סוף ע"ב)</small> אנשי ירושלים אנשי שחץ היו, כלומר אנשי גאוה וגסות הרוח.
<h3>שׁחק</h3>
<b>וְשָׁחַקְתָּ</b> מִמֶּנָּה הָדֵק <small>(שמות ל, לו)</small>, אֲבָנִים <b>שָׁחֲקוּ</b> מַיִם <small>(איוב יד, יט)</small>, <b>וְאֶשְׁחָקֵם</b> כְּעָפָר עַל פְּנֵי רוּחַ <small>(תהלים יח, מג)</small>. ענין השחיקה ידוע והוא יותר מהדריכה, <b>והשם</b> ממנו <b>וּכְשַׁחַק</b> מֹאזְנַיִם <small>(ישעיה מ, טו)</small> אבק. כִּי מִי <b>בַשַּׁחַק</b> יַעֲרֹךְ לַי"י <small>(תהלים פט, ז)</small>, וּבְגַאֲוָתוֹ <b>שְׁחָקִים</b> <small>(דברים לג, כו)</small>, ידוע.
<h3>שֹחק</h3>
<b>שָׂחֲקוּ</b> עַל מִשְׁבַּתֶּהָ <small>(איכה א, ז)</small>, <b>לִשְׂחוֹק</b> עֹשִׂים לֶחֶם <small>(קהלת י, יט)</small>, הָרֹאִים <b>בִּשְׂחוֹק</b> שִׁמְשׁוֹן <small>(שופטים טז, כז)</small>. ומשקל אחר וְרֹזְנִים <b>מִשְׂחָק</b> לוֹ <small>(חבקוק א, י)</small>. <b>והכבד</b> [פִּעֵל] <b>וְשִׂחַקְתִּי</b> לִפְנֵי י"י <small>(שמואל ב' ו, כא)</small>, קִרְאוּ לְשִׁמְשׁוֹן <b>וִישַׂחֶק</b> לָנוּ <small>(שופטים טז, כה)</small>, <b>מְשַׂחֲקִים</b> לִפְנֵי י"י <small>(שמואל ב' ו, ה)</small>. <b>וכבד אחר</b> [הִפְעִיל] וַיִּהְיוּ <b>מַשְׂחִיקִים</b> עֲלֵיהֶם <small>(דברי הימים ב' ל, י)</small>. ענין השחוק יש שהוא בענין שמחה ויש בענין לעג.
<h3>שׁחר</h3>
עוֹרִי <b>שָׁחַר</b> מֵעָלָי <small>(איוב ל, ל)</small>. <b>והתאר</b> וְשֵׂעָר <b>שָׁחֹר</b> צָמַח בּוֹ <small>(ויקרא יג, לז)</small>, <b>שְׁחוֹרָה</b> אֲנִי <small>(שיר השירים א, ה)</small>. ובהכפל אַל תִּרְאוּנִי שֶׁאֲנִי <b>שְׁחַרְחֹרֶת</b> <small>(שיר השירים א, ו)</small>. <b>והשם</b> חָשַׁךְ <b>מִשְּׁחוֹר</b> תָּאֳרָם <small>(איכה ד, ח)</small>, פירוש יותר משחור. והשחור הוא הפחם. וכן בדברי רבותינו ז"ל <small>(גיטין יט ע"א. שבת קד ע"ב)</small> בכל כותבין בשחור ובשיחור. והשחור הוא הפחם ושיחור הוא קנקנתום הנקרא <b>אוורדמנ"ט</b> בלע"ז. או הנקרא <b>ויטריאול"ה</b>. וענין אחר וּכְמוֹ <b>הַשַּׁחַר</b> עָלָה <small>(בראשית יט, טו)</small>,<b> כְּשַׁחַר</b> נָכוֹן מֹצָאוֹ <small>(הושע ו, ג)</small>, <b>כְּשַׁחַר</b> פָּרֻשׂ עַל הֶהָרִים <small>(יואל ב, ב)</small>, יִדַּעְתָּהַ <b>שַּׁחַר</b> [יִדַּעְתָּה הַשַּׁחַר] מְקֹמוֹ <small>(איוב לח, יב)</small>. מֵרֶחֶם <b>מִשְׁחָר</b> <small>(תהלים קי, ג)</small>, וכבר פירשנוהו בשרש <b>רָחַם</b>. ומזה נקרא הבחרות שחרות כִּי הַיַּלְדוּת<b> וְהַשַּׁחֲרוּת</b> הָבֶל <small>(קהלת יא, י)</small>, כי ידמו ימי הבחרות לבקר כמו שידמו ימי הזקנה לערב. וכן אמר <small>(שם ו)</small> בַּבֹּקֶר זְרַע אֶת זַרְעֶךָ וְלָעֶרֶב אַל תַּנַּח יָדֶךָ. והפעל ממנו <b>שֹׁחֵר</b> טוֹב יְבַקֵּשׁ רָצוֹן <small>(משלי כא, יז)</small>. <b>והפעל הכבד</b> [פִּעֵל] <b>וְשִׁחֲרְתַּנִי</b> וְאֵינֶנִּי <small>(איוב ז, כא)</small>, וְאֹהֲבוֹ <b>שִׁחֲרוֹ</b> מוּסָר <small>(משלי יג, כד)</small>, וְשָׁבוּ <b>וְשִׁחֲרוּ</b> אֵל <small>(תהלים עח, לד)</small>, אֵלִי אַתָּה <b>אֲשַׁחֲרֶךָּ</b> <small>(תהלים סג, ב)</small>, אַף רוּחִי בְקִרְבִּי <b>אֲשַׁחֲרֶךָּ</b> <small>(ישעיה כו, ט)</small>, בַּצַּר לָהֶם <b>יְשַׁחֲרֻנְנִי</b> <small>(הושע ה, טו)</small>, אִם אַתָּה <b>תְּשַׁחֵר</b> אֶל אֵל <small>(איוב ח, ה)</small>, <b>לְשַׁחֵר</b> פָּנֶיךָ <small>(משלי ז, טו)</small>, <b>מְשַׁחֲרֵי</b> לַטָּרֶף <small>(איוב כד, ה)</small>, <b>וּמְשַׁחֲרַי</b> יִמְצָאֻנְנִי <small>(משלי ח, יז)</small>. ויש מפרשים כלם ענין דרישה וחקירה ואף על פי כן מענין שחר הם, כי בשחר ידרוש אדם ויחקור ויפקוד, כי הזריז על הדבר ישכים ויקום בשחר. וכלם תמצאם בזה הענין, וכן נאמר מענין הבקר וּלְבַקֵּר בְּהֵיכָלוֹ <small>(תהלים כז, ד)</small>. אִם לֹא יֹאמְרוּ כַּדָּבָר הַזֶּה אֲשֶׁר אֵין לוֹ <b>שָׁחַר</b> <small>(ישעיה ח, כ)</small>, כלומר אין לו זוהר וברירות. לֹא תֵדְעִי <b>שַׁחְרָהּ</b> <small>(ישעיה מז, יא)</small>, פירוש שלא תדעי עת בואה כי תבא פתאום כמו הדבר שיבא בשחר שלא ירגיש אדם בדבר עד שיראנו. וכן אמר בענין זה <b>בַּשַּׁחַר</b> נִדְמֹה נִדְמָה מֶלֶךְ יִשְׂרָאֵל <small>(הושע י, טו)</small>. ורבי יונה פירש <b>לֹא תֵדְעִי שַׁחְרָהּ</b> כלומר שלא יתבאר לך ענין רפואתה ודרך ההצלה ממנה. ואדוני אבי ז"ל פירש מזה הענין <b>חָשַׁךְ מִשְּׁחוֹר תָּאֳרָם</b>. ודגש <b>מִשְּׁחוֹר</b> לתפארת כדגש <b>מִקְּדָשׁ</b> י"י <small>(שמות טו, יז)</small> והוא שם בפלס<b> מִזְמוֹר</b> ופירושו זוהר תארם.
<h3>שׁחת</h3>
וְהִנֵּה <b>נִשְׁחַת</b> הָאֵזוֹר <small>(ירמיה יג, ז)</small>, וְהִנֵּה <b>נִשְׁחָתָה</b> <small>(בראשית ו, יב)</small>, וְכַעֲלִילוֹתֵיכֶם <b>הַנִּשְׁחָתוֹת</b> <small>(יחזקאל כ, מד)</small>, <b>וַתִּשָּׁחֵת</b> הָאָרֶץ <small>(בראשית ו, יא)</small>.<b> והפעל הכבד</b> [פִּעֵל] <b>וְשִׁחַתֶּם</b> לְכָל הָעָם הַזֶּה <small>(במדבר לב, טו)</small>, עֲלוּ <b>בְשָׁרוֹתֶיהָ</b> <b>וְשַׁחֵתוּ</b> <small>(ירמיה ה, י)</small>, <b>שִׁחַתֶּם</b> בְּרִית הַלֵּוִי <small>(מלאכי ב, ח)</small>, <b>וְשִׁחֵת</b> רַחֲמָיו <small>(עמוס א, יא)</small>. כִּי <b>שִׁחֵת</b> עַמְּךָ <small>(שמות לב, ז)</small>, פירוש שחת דרכו ומעשיו. וכן הֶעְמִיקוּ <b>שִׁחֵתוּ</b> <small>(הושע ט, ט)</small>, כלומר הכניסו עצמם בענין ההשחתה מאד. <b>וכבד אחר</b> [הִפְעִיל] כִּי <b>הִשְׁחִית</b> כָּל בָּשָׂר אֶת דַּרְכּוֹ <small>(בראשית ו, יב)</small>, אַל <b>תַּשְׁחֵת</b> עַמְּךָ <small>(דברים ט, כו)</small>, כִּי <b>מַשְׁחִתִים</b> אֲנַחְנוּ <small>(בראשית יט, יג)</small>, <b>מַשְׁחִיתִם</b> לְהַפִּיל הַחוֹמָה <small>(שמואל ב' כ, טו)</small>, כלומר שהחלו להשחית ולהפיל החומה. ויונתן תרגם <b>מִתְעַשְׁתִּין</b>, כלומר חושבין ומשתדלין להפיל החומה. ופירוש משחיתים בלבם ומתעסקין להכין כלי המשחית. כִּי <b>הַשְׁחֵת תַּשְׁחִתוּן</b> <small>(דברים לא, כט)</small>, פירוש תשחיתון דרכיכם ומעשיכם. וְזֹבֵחַ <b>מָשְׁחָת</b> <small>(מלאכי א, יד)</small>. ובחרק מקום הקמץ כֵּן <b>מִשְׁחַת</b> מֵאִישׁ מַרְאֵהוּ <small>(ישעיה נב, יד)</small>.<b> והשם</b> כִּי <b>מָשְׁחָתָם</b> בָּהֶם <small>(ויקרא כב, כה)</small>. ומשקל אחר תַּהַרְגוּ<b> לְמַשְׁחִית</b> <small>(יחזקאל ט, ו)</small>, חָרָשֵׁי <b>מַשְׁחִית</b> <small>(יחזקאל כא, לו)</small>, <b>לְמַשְׁחִית</b> אֵיבַת עוֹלָם <small>(יחזקאל כה, טו)</small>, וְהוֹדִי נֶהְפַּךְ עָלַי <b>לְמַשְׁחִית</b> <small>(דניאל י, ח)</small>. ויתכן כמוהם אָח הוּא לְבַעַל <b>מַשְׁחִית</b> <small>(משלי יח, ט)</small>. או פירושו לאיש משחית. ובצרי וְאִישׁ כְּלִי <b>מַשְׁחֵתוֹ</b> בְּיָדוֹ <small>(יחזקאל ט, א)</small>. ונקרא הפח משחית הִצִּיבוּ <b>מַשְׁחִית</b> אֲנָשִׁים יִלְכֹּדוּ <small>(ירמיה ה, ו)</small>. אֲשֶׁר מִימִין לְהַר <b>הַמַּשְׁחִית</b> <small>(מלכים ב' כג, יג)</small>, הוא הנקרא הר המשחה והוא הר הזיתים הנזכר בכתוב <small>(זכריה יד, ד)</small> וכנהו בלשון המשחית לבנין עבודה זרה אשר בנו בו. אבל הִנְנִי אֵלֶיךָ הַר <b>הַמַּשְׁחִית</b> <small>(ירמיה נא, כה)</small>, הוא אומר על בבל. וקרא אותה הר ואף על פי שהיא בקעה רוצה לומר עיר בצורה. וכן תרגים יונתן <b>כְּרַכָּא מְחַבְּלָא</b>. ונגזר מהענין הזה עַד יִכָּרֶה לָרָשָׁע <b>שָׁחַת</b> <small>(תהלים צד, יג)</small>, <b>בְּשַׁחְתָּם</b> נִתְפַּשׂ <small>(יחזקאל יט, ד)</small>, ואפשר שיהיה שרשם <b>יָשַׁח</b>. וכבר כתבנום שם ובשרש <b>שׁוּחַ</b> גם כן. וִימַלֵּט <b>מִשְּׁחִיתוֹתָם</b> <small>(תהלים קז, כ)</small>, נִלְכַּד <b>בִּשְׁחִיתוֹתָם</b> <small>(איכה ד, כ)</small>, האחת שחיתה והרבות שחיתות והוא כמו רשתם ומלכודתם. וכן בדברי רבותינו ז"ל <small>(בבא קמא קיז ע"א)</small> ההוא שתא דהוו מינצו עלה בי תרי, פירושו רשת, והוא כמו שחהא והבליעו ה<b>חי"ת</b> כמנהגם להבליע אותיות הגרון בהרבה מקומות.
<h3>שֹטה</h3>
וְאַתְּ כִּי<b> שָׂטִית</b> <small>(במדבר ה, כ)</small>, כִּי <b>תִשְׂטֶה</b> אִשְׁתּוֹ <small>(במדבר ה, יב)</small>, אַל <b>יֵשְׂטְ</b> אֶל דְּרָכֶיהָ לִבֶּךָ <small>(משלי ז, כה)</small>, <b>שְׂטֵה</b> מֵעָלָיו וַעֲבוֹר <small>(משלי ד, טו)</small>. <b>והתאר</b> וְשַׁחֲטָה <b>שֵׂטִים</b> הֶעְמִיקוּ <small>(הושע ה, ב)</small>, בפלס <b>כֵּלִים, נֵכִים</b> פירוש השֹטים העמיקו הפח לשחוט הנקיים וללכדם. ונכתב ב<b>סמ"ך</b> עֲשׂה <b>סֵטִים</b> שָׂנֵאתִי <small>(תהלים קא, ג)</small>, פירוש מעשה אנשים סטים. או הוא שם זולתי תאר. <b>ושם תאר</b> אחר <b>וְשָׂטֵי</b> כָזָב <small>(תהלים מ, ה)</small>. והנכון והישר בו שהוא מנחי ה<b>עי"ן</b>. [וכבר כתבתי אותו שרש בפני עצמו שם.] כי אילו היה מזה השרש היתה <b>פ"א</b> הפעל שואית כדרך נחי ה<b>למ"ד</b> כמו מן <b>בָּנִים בְּנֵי, כֵּלִים כְּלֵי, שְׁנַיִם שְׁנֵי, פָּנִים פְּנֵי</b>. וכלם ענין נטיה. ותרגום <b>וַיֵּט</b> אֵלֶיהָ <small>(בראשית לח, טז)</small> <b>וּסְטָא לְוָתַהּ</b>.
<h3>שׁטח</h3>
<b>וּשְׁטָחוּם</b> לַשֶּׁמֶשׁ וְלַיָּרֵחַ <small>(ירמיה ח, ב)</small>, <b>וַיִּשְׁטְחוּ</b> לָהֶם <b>שָׁטוֹחַ</b> <small>(במדבר יא, לב)</small>, <b>וַתִּשְׁטַח</b> עָלָיו הָרִפוֹת <small>(שמואל ב' יז, יט)</small>,<b> שֹׁטֵחַ</b> לַגּוֹיִם וַיַּנְחֵם <small>(איוב יב, כג)</small>.<b> והשם מִשְׁטַח</b> חֲרָמִים תִּהְיֶה <small>(יחזקאל כו, ה)</small>. ובחלם <b>מִשְׁטוֹחַ</b> לַחֲרָמִים יִהְיוּ <small>(יחזקאל מז, י)</small>. <b>והכבד</b> [פִּעֵל] <b>שִׁטַּחְתִּי</b> אֵלֶיךָ כַפָּי <small>(תהלים פח, י)</small>, כולם ענין פרישה. ופירוש שׁטח גוים מרחיב להם מקום ונחלה ואחר כך וינחם בגלות.
<h3>שֹטם</h3>
<b>וַיִּשְׂטֹם</b> עֵשָׂו <small>(בראשית כז, מא)</small>, אַפּוֹ טָרַף <b>וַיִּשְׂטְמֵנִי</b> <small>(איוב טז, ט)</small>, לוּ <b>יִשְׂטְמֵנוּ</b> יוֹסֵף <small>(בראשית נ, טו)</small>, <b>וַיִּשְׂטְמֻהוּ</b> בַּעֲלֵי חִצִּים <small>(בראשית מט, כג)</small>. <b>והשם</b> וְרַבָּה<b> מַשְׂטֵמָה</b> <small>(הושע ט, ז)</small>, הכל ענין איבה.
<h3>שֹטן</h3>
<b>וְהַשָּׂטָן</b> עֹמֵד עַל יְמִינוֹ <b>לְשִׂטְנוֹ</b> <small>(זכריה ג, א)</small>, וַיִּקְרָא שְׁמָהּ <b>שִׂטְנָה</b> <small>(בראשית כו, כא)</small>, תַּחַת אַהֲבָתִי <b>יִשְׂטְנוּנִי</b> <small>(תהלים קט, ד)</small>, גם זה ענין איבה.
<h3>שׁטף</h3>
וְיָדָיו לֹא <b>שָׁטַף</b> בַּמָּיִם <small>(ויקרא טו, יא)</small>,<b> וַיִּשְׁטֹף</b> אֶת הָרֶכֶב <small>(מלכים א' כב, לח)</small>, וְחֵילוֹ <b>יִשְׁטוֹף</b> <small>(דניאל יא, כו)</small>, <b>וְיִשְׁטְפוּ</b> אֶרֶץ וּמְלוֹאָהּ <small>(ירמיה מז, ב)</small>, וּנְהָרוֹת לֹא <b>יִשְׁטְפוּהָ</b> <small>(שיר השירים ח, ז)</small>, <b>תִּשְׁטֹף</b> סְפִיחֶיהָ עֲפַר אָרֶץ <small>(איוב יד, יט)</small>, <b>שָׁטַף</b> וְעָבַר <small>(ישעיה ח, ח)</small>, <b>לְנַחַל</b> שׁוֹטֵף <small>(ירמיה מז, ב)</small>.<b> והשם</b> רַק <b>לְשֵׁטֶף</b> מַיִם רַבִּים <small>(תהלים לב, ו)</small>. והוא בחמש נקדות.<b> והנפעל</b> וְכָל כְּלִי עֵץ <b>יִשָּׁטֵף</b> בַּמָּיִם <small>(ויקרא טו, יב)</small>. וּזְרֹעוֹת הַשֶּׁטֶף <b>יִשָּׁטְפוּ</b> מִלְּפָנָיו <small>(דניאל יא, כב)</small>.<b> ושלא נזכר פעלו מהדגוש</b> [פֻּעַל] וּמֹרַק<b> וְשֻׁטַּף</b> <small>(ויקרא ו, כא)</small>, כלם ענין הרחיצה בכח והגריפה. וכן דמה הסוס מרוב מרוצתו כמו נחל שוטף כְּסוּס <b>שׁוֹטֵף</b> בַּמִּלְחָמָה <small>(ירמיה ח, ו)</small>, וכן הצרה בעברה בעולם שׁוֹט <b>שׁוֹטֵף</b> כִּי יַעֲבֹר <small>(ישעיה כח, יח)</small>.
<h3>שׁטר</h3>
<b>שֹׁטֵר</b> וּמֹשֵׁל <small>(משלי ו, ז)</small>, שֹׁפְטִים <b>וְשֹׁטְרִים</b> <small>(דברים טז, יח)</small>, <b>וְשֹׁטְרִים</b> לְשִׁבְטֵיכֶם <small>(דברים א, טו)</small>, ידוע. ומזה אִם תָּשִׂים <b>מִשְׁטָרוֹ</b> בָאָרֶץ <small>(איוב לח, לג)</small>, כמו ממשלתו. ויש מפרשים כתבו, כלומר גזרתו וחקו מדברי רבותינו ז"ל <small>(בבא מציעא פרק ראשון משנה ו. דף יב ע"ב)</small> שטר חוב.
<h3>שׁי</h3>
יֹבִילוּ <b>שַׁי</b> לַמּוֹרָא <small>(תהלים עו, יב)</small>, לְךָ יוֹבִילוּ מְלָכִים <b>שָׁי</b> <small>(תהלים סח, ל)</small>, ענין תשורה. והנכון כי שרש המלה <b>שָׁיָה</b> או <b>שָׁוָה</b>.
<h3>שֹיג</h3>
כִּי שִׂיחַ וְכִי <b>שִׂיג</b> לוֹ <small>(מלכים א' יח, כז)</small>, ענינו ענין הטרדה והעסק. ויש לומר ששרשו <b>נָשַֹג</b> מענין השגה ושם כתבנוהו. והביא רבי יונה בזה השרש <b>תְּשַׂגְשֵׂגִי</b> <small>(ישעיה יז, יא)</small>, ואני כתבתי בשרש <b>שָֹגָה</b> כי הוא עקר שרשו כמו מתעתע מן <b>תָּעָה</b>. והנני עתיד לכותבו עוד בן ארבע אותיות.
<h3>שֹיח</h3>
וְכֹל <b>שִׂיחַ</b> הַשָּׂדֶה <small>(בראשית ב, ה)</small>, הַקֹּטְפִים מַלּוּחַ עֲלֵי <b>שִׂיחַ</b> <small>(איוב ל, ד)</small>, בֵּין <b>שִׂיחִים</b> יִנְהָקוּ <small>(איוב ל, ז)</small>, תַּחַת אַחַד <b>הַשִּׂיחִם</b> <small>(בראשית כא, טו)</small>, יש שהוא עשב ויש שהוא אילנות. ויש מפרשים מזה <b>לָשׂוּחַ</b> בַּשָּׂדֶה <small>(בראשית כד, סג)</small>, כלומר לטייל בשדה בין השיחים. וככר כתבנוהו בשרש <b>שֹוח.</b>
<h3>שׁיל</h3>
עַד כִּי יָבֹא <b>שִׁילֹה</b> <small>(בראשית מט, י)</small>, פירושו בנו. והנבואה על דוד שהוא משבט יהודה או על המשיח. והוא מלשון<b> וּבְשִׁלְיָתָהּ</b> <small>(דברים כח, נז)</small>. ואף על פי ששרשו <b>שָׁלָה</b> יהיו שני שרשים וענין אחד. ורבותינו זכרו המלה בשני שרשים בנחי ה<b>למ"ד</b> ובכפולים שאמרו <small>(חולין פרק רביעי משנה ז. דף עז ע"א)</small> השוחט את הבהמה ומצא בה את השליה נפש היפה תאכלנה, ואמרו <small>(שם פרק שביעי משנה א. דף עט ע"א)</small> ונוהג בשליל. ואם שליה הוא מזה הענין הנה הם שלשה שרשים וענין אחד כמו <b>דּוּם דָּמָה דָּמַם</b> וזולתם כמו שכתבנו בחלק הדקדוק. ורבינו אברהם אבן עזרא ז"ל פירש <b>שִׁילֹה</b> כמשמעו שם המקום שילה. ופירושו עד יבא קץ שילה כי או היה מלך דור כמו שאמר וַיִּטּשׁ מִשְׁכַּן <b>שִׁלוֹ</b> <small>(תהלים עח, ס)</small> ואז וַיִּבְחַר בְּדָוִד עַבְדּוֹ <small>(תהלים עח, ע)</small>.
<h3>שׁיר</h3>
הַנְּטִיפוֹת <b>וְהַשֵּׁירוֹת</b> <small>(ישעיה ג, יט)</small>, ותרגומו <b>עַנְקַיָא וְשֵׁירֵי</b>, הַפְּאֵרִים וְהַצְּעָדוֹת <small>(ישעיה ג, כ)</small> תרגומו <b>כְּלִילַיָא וְשֵׁירֵי רְגִלַיָא</b>. וְנָתַתִּי <b>חַחִיים</b> [חַחִים] בִּלְחָיֶיךָ <small>(יחזקאל כט, ד)</small> תרגומו <b>וְאֶתֵּן שִׁירִין בְּלִיסָתָךְ</b>.
<h3>שׁישׁ</h3>
וְאַבְנֵי <b>שַׁיִשׁ</b> לָרֹב <small>(דברי הימים א' כט, ב)</small>, והרפו ה<b>יו"ד</b> ואמרו וְעַמּוּדֵי <b>שֵׁשׁ</b> <small>(אסתר א, ו)</small>, עַל רִצְפַת בַּהַט <b>וָשֵׁשׁ</b> <small>(שם)</small>, בלע"ז <b>מרמ"ר</b>. ובדברי רבותינו ז"ל דומה שהם שני מינים שאמרו <small>(סוכה נא ע"ב)</small> באבני שישא ומרמרא.
<h3>שׁית</h3>
וְעָלָה שָׁמִיר <b>וָשָׁיִת</b> <small>(ישעיה ה, ו)</small>, <b>שִׁיתוֹ</b> וּשְׁמִירוֹ <small>(ישעיה י, יז)</small>, מין ממיני הקוצים.
<h3>שׁכך</h3>
וַחֲמַת הַמֶּלֶךְ <b>שָׁכָכָה</b> <small>(אסתר ז, י)</small>,<b> וַיָּשֹׁכּוּ</b> הַמָּיִם <small>(בראשית ח, א)</small>, <b>כְּשֹׁךְ</b> חֲמַת הַמֶּלֶךְ <small>(אסתר ב, א)</small>. <b>והשם</b> <b>כְּשַׁךְ</b> יְקוּשִׁים <small>(ירמיה ה, כו)</small>, או הוא <b>מקור</b> בפלס <b>לְרַד</b> לְפָנָיו גּוֹיִם <small>(ישעיה מה, א)</small> או הוא <b>תאר</b>. וכבר פירשנוה בשרש <b>שׁוּר</b>. <b>והפעל הכבד</b> [הִפְעִיל] <b>וַהֲשִׁכֹּתִי</b> מֵעָלַי <small>(במדבר יז, כ)</small>, כלם ענין הנחה.
<h3>שׁכב</h3>
כָּרַע <b>שָׁכַב</b> <small>(במדבר כד, ט)</small>, הֵן <b>שָׁכַבְתִּי</b> אֶמֶשׁ <small>(בראשית יט, לד)</small>, <b>וּשְׁכַבְתֶּם</b> וְאֵין מַחֲרִיד <small>(ויקרא כו, ו)</small>, גַּם בַּלַּיְלָה לֹא <b>שָׁכַב</b> לִבּוֹ <small>(קהלת ב, כג)</small>, וְעֹרְקַי לֹא <b>יִשְׁכָּבוּן</b> <small>(איוב ל, יז)</small>,<b> וְשָׁכַבְתִּי</b> עִם אֲבֹתַי <small>(בראשית מז, ל)</small>, כמו חֲלָלִים <b>שֹׁכְבֵי</b> קֶבֶר <small>(תהלים פח, ו)</small>.<b> כִּשְׁכַב</b> אֲדֹנִי הַמֶּלֶךְ <small>(מלכים א' א, כא)</small>, פירוש כאשר ישכב אדני המלך עם אבותיו נהיה אני ובני שלמה חטאים מהמלוכה כי לא יהיה מי שיחוש לנו. אֲשֶׁר אַתָּה <b>שֹׁכֵב</b> <small>(בראשית כח, יג)</small>, חִבֻּק יָדַיִם <b>לִשְׁכָּב</b> <small>(משלי ו, י)</small>, שׁוּב <b>שְׁכָב</b> <small>(שמואל א' ג, ה)</small>, וְאִם <b>שָׁכֹב יִשְׁכַּב</b> אִישׁ <small>(ויקרא טו, כד)</small>. <b>והנפעל</b> וְהַנָּשִׁים תִּשָּׁגַלְנָה [<b>תִּשָּׁכַבְנָה</b>] <small>(זכריה יד, ב)</small>. <b>והשם</b> לֹא תִתֵּן <b>שְׁכָבְתְּךָ</b> <small>(ויקרא יח, כ)</small> וַיִּתֵּן אִישׁ בָּךְ אֶת <b>שְׁכָבְתּוֹ</b> <small>(במדבר ה, כ)</small>. ומשקל אחר <b>שִׁכְבַת</b> זָרַע <small>(ויקרא טו, טז)</small> ומשקל אחר אֵת מִשְׁכַּב <b>הַצָּהֳרָיִם</b> <small>(שמואל ב' ד, ה)</small>. ויונתן תרגם <b>שִׁנַת מַלְכַיָא</b>. וְנָפַל <b>לְמִשְׁכָּב</b> <small>(שמות כא, יח)</small>, עַל <b>מִשְׁכָּבִי</b> בַּלֵּילוֹת <small>(שיר השירים ג, א)</small>, <b>מִשְׁכְּבֵי</b> אִשָּׁה <small>(ויקרא יח, כב)</small>.<b> והכבד</b> [הִפְעִיל] <b>הַשְׁכֵּב</b> אוֹתָם אַרְצָה <small>(שמואל ב' ח, ב)</small>, <b>וַתַּשְׁכִּבֵהוּ</b> עַל מִטַּת אִישׁ הָאֱלֹהִים <small>(מלכים ב, ד, כא)</small>, <b>מֻשְׁכָּב</b> עַל מִטָּתוֹ <small>(מלכים ב, ב' ד,. <b>ושלא נזכר פעלו</b> [הָפְעַל] <b>וְהֻשְׁכַּב</b> בְּתוֹךְ עֲרֵלִים <small>(יחזקאל לב, לב)</small>, בקצת ספרים בקמץ חטף ובמקצת הספרים בשרק. רְדָה<b> וְהָשְׁכְּבָה</b> <small>(יחזקאל לב, יט)</small>, בקמץ חטף והוא מקור כי אין ציווי מזה הבנין. <b>ושלא נזכר פעלו מהדגוש</b> [פֻּעַל] אֵיפֹה לֹא שֻׁגַּלְתְּ [<b>שֻׁכַּבְתְּ</b>] <small>(ירמיה ג, ב)</small>. כלם ענין שכיבה, אבל יש מהם שכיבה לשינה, ויש מהם להנאה ולמרגוע, ויש מהם שכיבה לחולי, ויש מהם שכיבה למשגל, ויש מהם שכיבת הקבר. וענין אחר וַתַּעַל <b>שִׁכְבַת</b> הַטָּל <small>(שמות טז, יד)</small>, וְנִבְלֵי שָׁמַיִם מִי <b>יַשְׁכִּיב</b> <small>(איוב לח, לז)</small>, ענין ירידה ושפיכה. ונכון להיות מזה שכבת זרע. ומפרשים מזה <b>מִשְׁכָּב</b> וְסַפּוֹת <small>(שמואל ב' יז, כח)</small>, והוא כלי ששופכין בו מים לידים.
<h3>שֹכה</h3>
<b>שְׂכִיּוֹת</b> הַחֶמְדָּה <small>(ישעיה ב, טז)</small>. וְאֶבֶן <b>מַשְׂכִּית</b> <small>(ויקרא כו, א)</small>, אִישׁ בְּחַדְרֵי <b>מַשְׂכִּיתוֹ</b> <small>(יחזקאל ח, יב)</small>. וּכְחוֹמָה נִשְׂגָּבָה <b>בְּמַשְׂכִּתוֹ</b> <small>(משלי יח, יא)</small>, פירוש כשהוא במשכיתו רוצה לומר בחדר משכית הונו מגין עליו כאילו סביביו חומה נשגבה. והקבוץ <b>בְּמַשְׂכִּיּוֹת</b> כָּסֶף <small>(משלי כה, יא)</small>, וְאִבַּדְתֶּם אֵת כָּל <b>מַשְׂכִּיֹּתָם</b> <small>(במדבר לג, נב)</small> ענינם ענין ציור, וענינם מלשון הבטה כי הדבר המצוייר יביט בו האדם. ותרגום <b>יִצֶף י"י</b> <small>(בראשית לא, מט)</small> <b>יִסֶךְ מֵימְרָא דַיְיָ</b>. ותרגום מִּצְפָּה <small>(שם)</small> <b>סָכוּתָא</b>. וכן בדברי רבותינו ז"ל <small>(מגילה יד ע"א)</small> יסכה זו שרה, ולמה נקרא שמה יסכה? שסוכה ברוח הקדש. ומזה עָבְרוּ <b>מַשְׂכִּיּוֹת</b> לֵבָב <small>(תהלים עג, ז)</small>, והם המחשבות מה שהלב צופה ומביט. ופירוש הגיעו ועברו ליותר מאשר עלה בלבם מהטובות וההצלחות. ולפיכך נקרא הלב שכוי אוֹ מִי נָתַן <b>לַשֶּׂכְוִי</b> בִינָה <small>(איוב לח, לו)</small>. ועוד פירשו בו תרנגול. וכן בדברי רבותינו ז"ל <small>(ראש השנה דף כו ע"א)</small> אמר רבי שמעון בן לקיש כשהלכתי לתחום קן נשריא היו קורין לכלה ניגפי ולתרנגול שכוי. ועוד אמרו <small>(ויקרא רבה פרשת קדושים קצג, ד)</small> בערבי [ברומי] צוחי לתרנגולים שכויא [אוֹ מִי נָתַן לַשֶּׂכְוִי בִינָה]. וכן אמרו <small>(ברכות רף ס ע"ב)</small> כי שמע קול תרנגולא אומר ברוך אשר נתן לשכוי בינה להבחין בין יום ובין לילה.
<h3>שׁכח</h3>
<b>הֲשָׁכַח</b> חַנּוֹת אֵל <small>(תהלים עז, י)</small>, <b>וְשָׁכַחְתָּ</b> עֹמֶר בַּשָּׂדֶה <small>(דברים כד, יט)</small>, <b>שְׁכֵחֻנִי</b> עַמִּי <small>(ירמיה יח, טו)</small>, בִּינוּ נָא זֹאת <b>שֹׁכְחֵי</b> אֱלוֹהַּ <small>(תהלים נ, כב)</small>, וְלֹא <b>יִשְׁכַּח</b> אֶת בְּרִית אֲבֹתֶיךָ <small>(דברים ד, לא)</small>, <b>וַיִּשְׁכָּחֵהוּ</b> <small>(בראשית מ, כג)</small>. <b>תִּשְׁכַּח</b> יְמִינִי <small>(תהלים קלז, ה)</small>, חסר הפעול והוא הנגון כי הימין מניעה יתרי הכנור. ופירוש הפסוק כל אחד מן המשוררים היה אומר <b>אם אֶשְׁכָּחֵךְ</b> כשהיו אומרים להם הבבליים שישירו היו אומרים איך נשיר וכו' <small>(שם)</small> אם אשכחך ירושלם ואנגן ואת חרבה <b>תִּשְׁכַּח יְמִינִי</b> הנגון.<b> והתאר</b> <b>הַשְּׁכֵחִים</b> אֶת הַר קָדְשִׁי <small>(ישעיה סה, יא)</small>, כָּל גּוֹיִם <b>שְׁכֵחֵי</b> אֱלֹהִים <small>(תהלים ט, יח)</small>, האחד <b>שָׁכֵחַ</b> בפלס <b>שָֹמֵחַ</b>. <b>והנפעל</b> כִּי <b>נִשְׁכַּח</b> זִכְרָם <small>(קהלת ט, ה)</small>, <b>וְנִשְׁכַּח</b> כָּל הַשָּׂבָע <small>(בראשית מא, ל)</small>, <b>נִשְׁכַּחְתִּי</b> כְּמֵת מִלֵּב <small>(תהלים לא, יג)</small>, <b>וְנִשְׁכַּחַת</b> צֹר שִׁבְעִים שָׁנָה <small>(ישעיה כג, טו)</small>, ה<b>תי"ו</b> תמורת <b>ה"א</b> כ<b>תי"ו</b> <b>וְשָׁבַת</b> לַנָּשִׂיא <small>(יחזקאל מו, יז)</small>.<b> והכבד</b> [פִּעֵל] <b>שִׁכַּח</b> י"י בְּצִיּוֹן <small>(איכה ב, ו)</small>. <b>וכבד אחר</b> [הִפְעִיל] <b>לְהַשְׁכִּיחַ</b> אֶת עַמִּי שְׁמִי <small>(ירמיה כג, כז)</small>. <b>וההתפעל</b> <b>וְיִשְׁתַּכְּחוּ</b> בָעִיר אֲשֶׁר כֵּן עָשׂוּ <small>(קהלת ח, י)</small>, ופירוש הפסוק ובכן ראיותי רשעים קברים ובאו כלומר אם מתו הרשעים יבאו אחרים תחתיהם כמו שאמר וּמֵעָפָר אַחֵר יִצְמָחוּ <small>(איוב ח, יט)</small>. וּמִמְּקוֹם קָדוֹשׁ יְהַלֵּכוּ <small>(שם)</small>, פירוש אשר הם ממקום קדוש כלומר הצדיקים יהלכו ויבריחו אותם שלא יתראו בפניהם מן החמס שעושין להם, <b>וְיִשְׁתַּכְּחוּ בָעִיר אֲשֶׁר כֵּן עָשׂוּ</b> כלומר אותם אשר עשו האמת והיושר יתעלמו מפניהם ויעשו עצמם נשכחים ונעלמים מפניהם.
<h3>שׁכל</h3>
כַּאֲשֶׁר<b> שָׁכֹלְתִּי שָׁכָלְתִּי</b> <small>(בראשית מג, יד)</small>, לָמָה <b>אֶשְׁכַּל</b> גַּם שְׁנֵיכֶם <small>(בראשית כז, מה)</small>, רוצה לומר למה אשכל משניכם או על שניכם. כֵּן <b>תִּשְׁכַּל</b> מִנָּשִׁים <small>(שמואל א' טו, לג)</small>, פירוש יותר משאר נשים.<b> והתאר</b> וַאֲנִי <b>שְׁכוּלָה</b> וְגַלְמוּדָה <small>(ישעיה מט, כא)</small>. <b>והשם</b> וְלֹא אֵדַע <b>שְׁכוֹל</b> <small>(ישעיה מז, ח)</small>, <b>שְׁכוֹל</b> לְנַפְשִׁי <small>(תהלים לה, יב)</small>, <b>שְׁכוֹל</b> וְאַלְמֹן <small>(ישעיה מז, ט)</small>. <b>והפעל הכבד</b> [פִּעֵל] רְחֵלֶיךָ וְעִזֶּיךָ לֹא <b>שִׁכֵּלוּ</b> <small>(בראשית לא, לח)</small>, תְּפַלֵּט פָּרָתוֹ וְלֹא<b> תְשַׁכֵּל</b> <small>(איוב כא, י)</small>, וְלֹא <b>תְשַׁכֵּל</b> לָכֶם הַגֶּפֶן <small>(מלאכי ג, יא)</small>, <b>מְשַׁכֵּלָה</b> וַעֲקָרָה <small>(שמות כג, כו)</small>. <b>והתאר</b> כְּדֹב <b>שַׁכּוּל</b> <small>(הושע יג, ח)</small>, <b>וְשַׁכֻּלָה</b> אֵין בָּהֶם <small>(שיר השירים ד, ב)</small>, בפתח ה<b>שי"ן</b>. <b>והשם</b> <b>שִׁכּוּל</b>, והקבוץ בְּנֵי <b>שִׁכֻּלָיִךְ</b> <small>(ישעיה מט, כ)</small>, בחרק ה<b>שי"ן</b>.<b> וכבד אחר</b> [הִפְעִיל] רֶחֶם <b>מַשְׁכִּיל</b> <small>(הושע ט, יד)</small>. ואשר הוא פעל<b> יוצא</b> <b>שִׁכַּלְתִּי</b> אִבַּדְתִּי אֶת עַמִּי <small>(ירמיה טו, ז)</small>, כַּאֲשֶׁר <b>שִׁכְּלָה</b> נָשִׁים חַרְבֶּךָ <small>(שמואל א' טו, לג)</small>, אֹתִי <b>שִׁכַּלְתֶּם</b> <small>(בראשית מב, לו)</small>, מִחוּץ <b>תְּשַׁכֶּל</b> חֶרֶב <small>(דברים לב, כה)</small>, אַעֲבִיר בָּאָרֶץ <b>וְשִׁכְּלָתָּה</b> <small>(יחזקאל יד, טו)</small>, וְחַיָּה רָעָה <b>וְשִׁכְּלֻךְ</b> <small>(יחזקאל ה, יז)</small>, וְהָאָרֶץ<b> מְשַׁכָּלֶת</b> <small>(מלכים ב' ב, יט)</small>. ולֹא יִהְיֶה מִשָּׁם עוֹד מָוֶת <b>וּמְשַׁכָּלֶת</b> <small>(מלכים ב' ב' ב,. לשון ההוויה שזכר עומדת במקום שנים ופירושו ולא תהיה משכלת. או יהיה <b>מְשַׁכָּלֶת</b> שם.<b> וכבד אחר</b> [הִפְעִיל] כְּגִבֹּור<b> מַשְׁכִּיל</b> <small>(ירמיה נ, ט)</small>. ואפשר שיהיה <b>וְהָאָרֶץ מְשַׁכָּלֶת</b> יוצא לשני לבד כמו <b>מְשַׁכֵּלָה וַעֲקָרָה</b>. וכן <b>וּמְשַׁכֶּלֶת</b> גּוֹיִַךְ [גּוֹיַיִךְ] הָיִית <small>(יחזקאל לו, יג)</small>. וענין אחר אֵין <b>אֶשְׁכּוֹל</b> לֶאֱכוֹל <small>(מיכה ז, א)</small>,<b> וְאֶשְׁכּוֹל</b> עֲנָבִים אֶחָד <small>(במדבר יג, כג)</small>, <b>אֶשְׁכֹּל</b> הַכֹּפֶר <small>(שיר השירים א, יא)</small>. והקבוץ וְשָׁדַיִךְ <b>לְאַשְׁכֹּלוֹת</b> <small>(שיר השירים ז, ח)</small>, ה<b>אל"ף</b> בפתח. <b>כְּאֶשְׁכְּלוֹת</b> הַגֶּפֶן <small>(שיר השירים ז, ט)</small>, ה<b>אל"ף</b> בסגול. <b>אַשְׁכְּלֹת</b> מְרֹרֹת <small>(דברים לב, לב)</small>, הִבְשִׁילוּ <b>אַשְׁכְּלֹתֶיהָ</b> עֲנָבִים <small>(בראשית מ, י)</small>, ה<b>אל"ף</b> בפתח. הגרגרים יקראו ענבים ואשר בו הגרגרים יקרא אשכול <b>רזי"ם</b> [<b>גראספ"י ד"י אוו"ה</b>] בלע"ז.
<h3>שֹכל</h3>
<b>שָׂכַל</b> דָּוִד מִכֹּל עַבְדֵי שָׁאוּל <small>(שמואל א' יח, ל)</small>, הצליח. <b>והכבד</b> [הִפְעִיל] לְמַעַן <b>תַּשְׂכִּיל</b> בְּכֹל אֲשֶׁר תֵּלֵךְ <small>(יהושע א, ז)</small>, לְמַעַן <b>תַּשְׂכִּילוּ</b> <small>(דברים כט, ח)</small>, וַיְהִי דָוִד לְכָל דְּרָכָו [דְּרָכָיו] <b>מַשְׂכִּיל</b> <small>(שמואל א' יח, יד)</small>. כל אשר הם תחת השרש הזה הם ענין אחד שהוא השכל והבינה. ולשון שכל קרוב לענין השגחה ועיון שנשתמשו בזה רבותינו ז"ל באמרם <small>(אבות פרק שלישי משנה א)</small> הסתכל בשלשה דברים כלומר הבט ועיין. ולפי שהאיש המצליח יבאו כל דבריו בתבונות כאילו נעשו בשכלו ובדעתו אף על פי שמזדמנים אצלו זולת דעתו ושכלו יקרא משכיל. וְהָאִשָּׁה טוֹבַת <b>שֶׂכֶל</b> <small>(שמואל א' כה, ג)</small>, בשש נקודות. והם חמשה בשש נקודות, והשאר בחמש נקודות כמו שכתבנו בחלק הדקדוק. ופירוש טובת שכל טובת עיון וההבטה כאילו אמר טובות מראה. או רצונו לומר שהיתה משכלת. וכן וּמְצָא חֵן <b>וְשֵׂכֶל</b> טוֹב <small>(משלי ג, ד)</small>, כלומר מראה טוב. ויש מפרשים מזה וְנֶחְמָד הָעֵץ <b>לְהַשְׂכִּיל</b> <small>(בראשית ג, ו)</small>, כמו למראה. או פירושו להבין ולהשכיל לפי שקראו עץ הדעת. אַשְׁרֵי <b>מַשְׂכִּיל</b> אֶל דָּל <small>(תהלים מא, ב)</small>, משגיח אל דל ומבקרו.<b> מַשְׂכִּיל</b> צַדִּיק לְבֵית רָשָׁע <small>(משלי כא, יב)</small>, משגיח לבית רשע ובעניניו. <b>הַמַּשְׂכִּיל</b> בָּעֵת הַהִיא יִדֹּם <small>(עמוס ה, יג)</small>, הַכֹּל בִּכְתָב מִיַּד י"י עָלַי <b>הִשְׂכִּיל</b> כֹּל מַלְאֲכוֹת הַתַּבְנִית <small>(דברי הימים א' כח, יט)</small>, פירוש הכל בכתב מיד י"י שהיתה עלי והשכילני והבינני כל מלאכות התבנית. והוא פעל <b>יוצא</b> לשלישי. וכן <b>אַשְׂכִּילְךָ</b> וְאוֹרְךָ בְּדֶרֶךְ זוּ תֵלֵךְ <small>(תהלים לב, ח)</small>, לֵב חָכָם<b> יַשְׂכִּיל</b> פִּיהוּ <small>(משלי טז, כג)</small>. <b>הַשְׂכֵּל</b> וְיָדֹעַ אוֹתִי <small>(ירמיה ט, כג)</small> מקור. וכן וּדְבָרָיו לֹא <b>בְהַשְׂכֵּיל</b> <small>(איוב לד, לה)</small>, אָדָם תּוֹעֶה מִדֶּרֶךְ <b>הַשְׂכֵּל</b> <small>(משלי כא, טז)</small>. או הם שם. <b>והשם</b> לְדָוִד <b>מַשְׂכִּיל</b> <small>(תהלים לב, א)</small>, בפלס <b>מַשְׁכִּים</b> הֹלֵךְ <small>(הושע ו, ד)</small> כלומר הבנה ולימוד. <b>שִׂכֵּל</b> אֶת יָדָיו <small>(בראשית מח, יד)</small>, פירש רבי יונה הבין יעקב מידיו רוצה לומר מידי יוסף כי מנשה הבכור לפי שהרגיש כי הביא אליו מנשה מימינו שכל וידע כי מנשה הבכור. הנכון שיהיה פירוש <b>שִׂכֵּל אֶת יָדָיו</b> פעל <b>יוצא</b> והידים פעולות, כלומר נתן <b>שֵֹכֶל</b> לידיו כאילו עשו בהשכל ובחכמה מה שעשו, כי מנשה היה הבכור וראה בנבואה כי היה קטן בברכה וזהו השכל, כי אם היה נותן ימינו על ראש מנשה השכל היה כזה כי הוא דרך העולם. וזה דעת המתרגם שאמר <b>אַחְכִּימִנּוּן לִידוֹהִי</b>. ומענין זה השרש נִתַּן <b>הַסֶּכֶל</b> בַּמְּרוֹמִים רַבִּים <small>(קהלת י, ו)</small>, ואף על פי שהוא כתוב ב<b>סמ"ך</b>. וכבר כתבנוהו עם ה<b>סמ"ך</b> גם כן, כי יתפרש זה כזה.
<h3>שׁכם</h3>
[הִפְעִיל] <b>וְהִשְׁכִּים</b> אַבְשָׁלוֹם <small>(שמואל ב' טו, ב)</small>, <b>וְהִשְׁכַּמְתֶּם</b> וַהֲלַכְתֶּם לְדַרְכְּכֶם <small>(בראשית יט, ב)</small>, שָׁוְא לָכֶם <b>מַשְׁכִּימֵי</b> קוּם <small>(תהלים קכז, ב)</small>, <b>וַיַּשְׁכִּימוּ</b> בַבֹּקֶר <small>(בראשית כו, לא)</small>,<b> הַשְׁכֵּם</b> וְהַעֲרֵב <small>(שמואל א' יז, טז)</small>, <b>הַשְׁכֵּם</b> וְשָׁלֹחַ <small>(ירמיה ז, כה)</small>. ובא ב<b>אל"ף</b> תמורת ה<b>ה"א</b> וָאֲדַבֵּר אֲלֵיכֶם <b>הַשְׁכֵּם</b> וְדַבֵּר <small>(ירמיה ז, יג)</small>. ונכתב ב<b>יו"ד</b> המשך. וכן וַיִּקְרְאוּ לְפָנָיו אַבְרֵךְ <small>(בראשית מא, מג)</small> כמו <b>הַבְרֵך</b>. וְכַטַּל <b>מַשְׁכִּים</b> הֹלֵךְ <small>(הושע ו, ד)</small>, כלומר כטל שהולך בהשכמה. וכן סוּסִים מְוֻזָּנִים [מְיֻזָּנִים] <b>מַשְׁכִּים</b> הָיוּ <small>(ירמיה ה, ח)</small>, כלומר בכל בקר ובקר היו כבוסים מיוזנים כענין שנאמר <small>(מיכה ב, א)</small> חֹשְׁבֵי אָוֶן וּפֹעֲלֵי רָע עַל מִשְׁכְּבוֹתָם בְּאוֹר הַבֹּקֶר יַעֲשׂוּהָ כִּי יֶשׁ לְאֵל יָדָם. וכבר פירשנו בו פירוש אחר בשרש <b>מָשַׁך</b>. עַל <b>שְׁכֶם</b> שְׁנֵיהֶם <small>(בראשית ט, כג)</small>, שָׂם עַל <b>שִׁכְמָהּ</b> <small>(בראשית כא, יד)</small>, וַיֵּט <b>שִׁכְמוֹ</b> <small>(בראשית מט, טו)</small>, מה שעל הכתף שהוא כנגד הצואר יקרא שכם. כמו שאמר כְּתֵפִי <b>מִשִּׁכְמָה</b> תִפּוֹל <small>(איוב לא, כב)</small>. וה<b>ה"א</b> נחה ומשפטה במפיק וכבר כתבנוהו עם חביריו בחלק הדקדוק. כִּי תְּשִׁיתֵמוֹ <b>שֶׁכֶם</b> <small>(תהלים כא, יג)</small>, לצד אחד ולפאה אחת והוא בשש נקודות ובאתנח. דֶּרֶךְ יְרַצְּחוּ <b>שֶׁכְמָה</b> <small>(הושע ו, ט)</small>, על דרך אחת וצד אחד. וכן לְעָבְדוֹ <b>שְׁכֶם</b> אֶחָד <small>(צפניה ג, ט)</small>, בלב אחד ובדעת אחת. וַאֲנִי נָתַתִּי לְךָ <b>שְׁכֶם</b> אַחַד <small>(בראשית מח, כב)</small>, חלק אחד. והכל ענין אחד, כי הכתף צד ופאה. וכן הפאה נקראת כתף <b>וְלַכָּתֵף</b> הַשֵּׁנִית <small>(שמות כז, טו)</small>.
<h3>שׁכן</h3>
אֲשֶׁר <b>שָׁכַן</b> שָׁם <small>(יהושע כב, יט)</small>, וּבֵין כְּתֵפָיו <b>שָׁכֵן</b> <small>(דברים לג, יב)</small>, <b>וְשָׁכַנְתִּי</b> בְּתוֹכָם <small>(שמות כה, ח)</small>, <b>הַשֹּׁכֵן</b> אִתָּם <small>(ויקרא טז, טז)</small>, <b>שְׁכֹן</b> בָּאָרֶץ <small>(בראשית כו, ב)</small>, <b>לִשְׁכֹּן</b> בָּעֲרָפֶל <small>(מלכים א' ח, יב)</small>, <b>לְשָׁכְנִי</b> בְתוֹכָם <small>(שמות כט, מו)</small>, בקמץ חטף. <b>לְשִׁכְנוֹ</b> תִדְרְשׁוּ <small>(דברים יב, ה)</small>, בחרק מקור בשקל <b>וּכְפִתְחוֹ</b> עָמְדוּ כָל הָעָם <small>(נחמיה ח, ה)</small>. או הוא שם. <b>מִשְׁכַּן</b> י"י <small>(ויקרא יז, ד)</small>, <b>מִשְׁכָּנוֹת</b> לַאֲבִיר יַעֲקֹב <small>(תהלים קלב, ה)</small>, <b>וּמִשְׁכְּנוֹתָיו</b> מְלֵחָה <small>(איוב לט, ו)</small>. ובקבוץ זכרים משכנים קְדשׁ <b>מִשְׁכְּנֵי</b> עֶלְיוֹן <small>(תהלים מו, ה)</small>. <b>והתאר</b> וּבַל יֹאמַר <b>שָׁכֵן</b> חָלִיתִי <small>(ישעיה לג, כד)</small>, יָגוּרוּ <b>שְׁכַן</b> שֹׁמְרוֹן <small>(הושע י, ה)</small>, <b>וּשְׁכֵנוֹ</b> הַקָּרֹב אֶל בֵּיתוֹ <small>(שמות יב, ד)</small>, וְאֶל כָּל <b>שְׁכֵנָיו</b> <small>(דברים א, ז)</small>. ולנקבה<b> שְׁכֵנָה</b> או<b> שְׁכֶנֶת</b>. וְשָׁאֲלָה אִשָּׁה <b>מִשְּׁכֶנְתָּהּ</b> <small>(שמות ג, כב)</small>. והקבוץ וַתִּקְרֶאנָה לוֹ <b>הַשְּׁכֵנוֹת</b> <small>(רות ד, יז)</small>. ונקרא שכן ושכנה השוכן אצל האדם ביתו אצל ביתו. אבל<b> וּבַל יֹאמַר שָׁכֵן חָלִיתִי</b>, הוא על השוכן בתוכה בירושלם, כמו שאמר <small>(ישעיה שם)</small> <b>הָעָם הַיּשֵׁב בָּהּ נְשֻׂא עָוֹן</b>, וכן יָגוּרוּ <b>שְׁכַן</b> שֹׁמְרוֹן <small>(הושע י, ה)</small>, פירוש השוכנים בשמרון. <b>והכבד</b> [פִּעֵל] אֹהֶל <b>שִׁכֵּן</b> בָּאָדָם <small>(תהלים עח, ס)</small>, <b>לְשַׁכֵּן</b> שְׁמוֹ שָׁם <small>(דברים יב, יא)</small>. <b>וכבד אחר</b> [הִפְעִיל] <b>וְהִשְׁכַּנְתִּי</b> עָלֶיךָ כָּל עוֹף הַשָּׁמַיִם <small>(יחזקאל לב, ד)</small>, וּכְבוֹדִי לֶעָפָר <b>יַשְׁכֵּן</b> סֶלָה <small>(תהלים ז, ו)</small>. ומן הענין הזה נגזר <b>יִשְׁכְּנוּ</b> אַדִּירֶיךָ <small>(נחום ג, יח)</small>, והוא מנוחת המות. וכמוהו <b>שָׁכְנָה</b> דוּמָה נַפְשִׁי <small>(תהלים צד, יז)</small>.
<h3>שֹכן</h3>
וְשַׂמְתָּ <b>שַׂכִּין</b> בְּלֹעֶךָ <small>(משלי כג, ב)</small>, ידוע. וכבר כתבנוהו בענין אחר בשרש <b>שֹוֹךְ</b> עם <b>לְשִׂכִּים</b> בְּעֵינֵיכֶם <small>(במדבר לג, נה)</small>.
<h3>שׁכר</h3>
<b>שָׁכְרוּ</b> וְלֹא יַיִן <small>(ישעיה כט, ט)</small>, פירוש ולא מיין. וַיֵּשְׁתְּ מִן הַיַּיִן <b>וַיִּשְׁכָּר</b> <small>(בראשית ט, כא)</small>, וְכֶעָסִיס דָּמָם <b>יִשְׁכָּרוּן</b> <small>(ישעיה מט, כו)</small>, <b>וּשְׁכֻרַת</b> וְלֹא מִיָּיִן <small>(ישעיה נא, כא)</small>, פירושו שכורת הצרות ולא מיין. שָׁתוֹ וְאֵין <b>לְשָׁכְרָה</b> <small>(חגי א, ו)</small>. <b>והכבד</b> [הִפְעִיל] <b>וְהִשְׁכַּרְתִּים</b> לְמַעַן יַעֲלֹזוּ <small>(ירמיה נא, לט)</small>,<b> אַשְׁכִּיר</b> חִצַּי מִדָּם <small>(דברים לב, מב)</small>. <b>וכבד אחר</b> [פִּעֵל]<b> וַאֲשַׁכְּרֵם</b> בַּחֲמָתִי <small>(ישעיה סג, ו)</small>, <b>מְשַׁכֶּרֶת</b> כָּל הָאָרֶץ <small>(ירמיה נא, ז)</small>, מְסַפֵּחַ חֲמָתְךָ וְאַף <b>שַׁכֵּר</b> <small>(חבקוק ב, טו)</small>. <b>וההתפעל</b> עַד מָתַי<b> תִּשְׁתַּכָּרִין</b> <small>(שמואל א' א, יד)</small>. <b>והשם</b> <b>שִׁכָּרוֹן</b> וְיָגוֹן תִּמָּלֵאִי <small>(יחזקאל כג, לג)</small>. <b>והתאר</b> וְהוּא <b>שִׁכֹּר</b> עַד מְאֹד <small>(שמואל א' כה, לו)</small>, וְהוּא בְתִרְצָה שֹׁתֶה <b>שִׁכּוֹר</b> <small>(מלכים א' טז, ט)</small>, וַיַּחְשְׁבֶהָ עֵלִי <b>לְשִׁכֹּרָה</b> <small>(שמואל א' א, יג)</small>. ונקרא היין שכר לפי שהוא משכר <b>שֵׁכָר</b> יִרְדֹּפוּ <small>(ישעיה ה, יא)</small>. ויש משקה שעושין מפירות שהוא משכר ונקרא גם כן שכר. ענין השכרת ביין כשביעה במאכל, אבל יש שישתכר עד שלא ירגיש ולא יבין. יַיִן <b>וְשֵׁכָר</b> אַל תֵּשְׁתְּ <small>(ויקרא י, ט)</small>. ושכר במקום הזה כולל כל דבר המשכר ואפילו זולת היין, כמו שאמרו רבותינו ז"ל <small>(נזיר ד ע"א)</small> אכל דבילה קעילית ושתה חלב או דבש ונכנס למקדש חייב. בַּקֹּדֶשׁ הַסֵּךְ נֶסֶךְ<b> שֵׁכָר</b> לַי"י <small>(במדבר כח, ז)</small>, פירוש נסך יין המשכר, והוא החי כמו שאמרו בספרי <small>(פרשת פנחס)</small> ונסכו רביעית ההין חי אתה מנסך ואי אתה מנסך את המזוג. וכן אמרו <small>(מדרש רבה סדר נשא דף רמ ע"ב)</small> מִיַּיִן <b>וְשֵׁכָר</b> יַזִּיר <small>(מדרש רבה סדר נשא דף ו, ג)</small>, רבי אלעזר הקפד אומר <b>יַיִן</b> זה מזוג, <b>שֵׁכָר</b> זה חי, או אינו אלא יין זה חי ושכר זה מזוג, תלמוד לומר ונסכו רביעית ההין לכבש האחר חי אתה מנסך ואי אתה מנסך מזוג, הא אין עליך לומר כלשון האחרון אלא כלשון הראשון יין זה מזוג שכר זה חי. <b>אֶשְׁכָּר</b> יַקְרִיבוּ <small>(תהלים עב, י)</small>, הֵשִׁיבוּ<b> אֶשְׁכָּרֵךְ</b> <small>(יחזקאל כז, טו)</small>, מנחה. ואפשר שהוא בן ארבע אותיות.
<h3>שֹכר</h3>
וַאֲשֶׁר <b>שָׂכַר</b> עָלֶיךָ <small>(דברים כג, ה)</small>, כִּי <b>שָׂכֹר שְׂכַרְתִּיךָ</b> <small>(בראשית ל, טז)</small>, <b>וְשֹׂכֵר</b> כְּסִיל <b>וְשֹׂכֵר</b> עֹבְרִים <small>(משלי כו, י)</small>, ופירוש הפסוק כתב רבי יונה כן הרב והגדול בעם הוא מחולל הכל ומושל בם ונותן שכר לכסיל ומכריחו בעבודתו, וכן שוכר עוברים והם הסרבנים. וכמוהו מַדּוּעַ אַתָּה עוֹבֵר אֵת מִצְוַת הַמֶּלֶךְ <small>(אסתר ג, ג)</small>. ורבי אחי רבי משה ז"ל פירש ככה והוא דבק בפסוק שעליו חוֹחַ עָלָה בְיַד <b>שִׁכּוֹר</b> וּמָשָׁל בְּפִי כְסִילִים <small>(משלי כו, ט)</small>, ופירש <b>רַב</b> כמו הרבה, וכן הפירוש, הכסיל הממשל משלים רבים מחולל כל אדם כחוח ביד שכור ומי ששוכר הכסיל בעבור משליו ונותן שכר לעוברים והם הסרבנים עוברי המצות שאין יכולת בו להכריחם אחד הוא כלומר זה כזה. וכבר כתבתי פירוש זולת אלה בשרש <b>חול</b>. והגאון רב סעדיה פירש אותו כן דבק עם הפסוק שהקדים חוח עלה ביד שכור וגו' הודיענו בפסוקים אלה כי הכסיל כשתבא לידו מלת החכמה הוא מתחולל בה ומהפך אותה ולא יבינה כמו השכור אשר בידו חוח ויביאהו בצפורניו ובתוך אצבעותיו ולא ירגיש ובכל זאת ירע עינו במלה ההיא ללמד אותה למי שלא ידעה ויכאיב בה לכל אדם תהו רב מחולל כל כי יכעיס בה לבות בני אדם ויסגור פיו מללמד אותה לכסיל ולעוברי דרך אשר ישאלוהו, ופירש שוכר מן כִּי <b>יִסָּכֵר</b> פִּי דוֹבְרֵי שָׁקֶר <small>(תהלים סג, יב)</small>. ומזה אף על פי שנכתב ב<b>סמ"ך</b> <b>וְסֹכְרִים</b> עֲלֵיהֶם יוֹעֲצִים <small>(עזרא ד, ה)</small>. <b>והנפעל</b> שְׂבֵעִים בַּלֶּחֶם <b>נִשְׂכָּרוּ</b> <small>(שמואל א' ב, ה)</small>.<b> וההתפעל</b> <b>וְהַמִּשְׂתַּכֵּר מִשְׂתַּכֵּר</b> אֶל צְרוֹר נָקוּב <small>(חגי א, ו)</small>. <b>והשם</b> כִּי <b>שָׂכָר</b> הוּא <small>(במדבר יח, לא)</small>, <b>שְׂכַר</b> הָאָדָם לֹא נִהְיָה <b>וּשְׂכַר</b> הַבְּהֵמָה אֵינֶנָּה <small>(זכריה ח, י)</small>, <b>אֵינֶנָּה</b> שב אל שכר והנה הוא זכר ונקבה ורבים כמוהו. ויתכן איננה שב אל הבהמה כאילו איננה הבהמה כיון ששְֹכרה אינה לברכה. <b>וְשָׂכָר</b> לֹא הָיָה לוֹ וּלְחֵילוֹ מִצֹּר <small>(יחזקאל כט, יח)</small>, אמרו כי לאחר ששלל שללה עלה הים ושטפה מהם לפי שנגזר עליהם ועל שללה להכסות בים כמו שאמר בְּהַעֲלוֹת עָלַיִךְ אֶת תְּהוֹם וְכִסּוּךְ הַמַּיִם הָרַבִּים <small>(יחזקאל כו, יט)</small>. נָתַן אֱלֹהִים <b>שְׂכָרִי</b> <small>(בראשית ל, יח)</small>, בְּיוֹמוֹ תִתֵּן <b>שְׂכָרוֹ</b> <small>(דברים כד, טו)</small>. ומשקל אחר וְזֹרֵעַ צְדָקָה <b>שֶׂכֶר</b> אֱמֶת <small>(משלי יא, יח)</small>, בשש נקודות. ומשקל אחר מַה <b>מַּשְׂכֻּרְתֶּךָ</b> <small>(בראשית כט, טו)</small>. <b>והתאר</b> אִם <b>שָׂכִיר</b> הוּא <small>(שמות כב, יד)</small>, גַּם <b>שְׂכִרֶיהָ</b> בְקִרְבָּהּ <small>(ירמיה מו, כא)</small>, פירוש אפילו החיילות ששכרו להלחם בעבורם היו כעגלי מרבק שלא יוכלו להלחם כי גם המה הפנו נסו יחדו. ודמה אותם לעגלי מרבק כי השמן והמתעדן במאכלים ובתענוגים אינו יכול להלחם. בְּתַעַר <b>הַשְּׂכִירָה</b> <small>(ישעיה ז, כ)</small>, כי התער שישכור האדם הוא הטוב והמחודד. ויש מפרשים גם שכיריה בקרבה גמליה ונכבדיה. וכן אמר התרגום <b>אַף רַבְרְבָהָא בְגַוָהּ</b>. וכן בתער השכירה פירש התער הגדולה. וענין אחר כָּל עֹשֵׂי <b>שֶׂכֶר</b> <small>(ישעיה יט, י)</small>, בשש נקודות. וכבר פירשתיו באות ה<b>סמ"ך</b> עם <b>וַיִּסָּכְרוּ</b> מַעְיְנֹת תְּהוֹם <small>(בראשית ח, ב)</small>. ויש לפרשו עוד כמו <b>רֶשֶׁת</b> ופירוש עושי שכר עושין רשתות לקחת הדגים. ובדברי רבותינו ז"ל <small>(סנהדרין צה ע"א)</small> יומא חד נפק לשכר בזאי אתא שטן אידמי ליה כטביא. פירוש שכר רשת ובזאי שם לעוף שצדין בו השרים שאר העופות והוא נץ וכיוצא בו, ופירושו יצא לצוד ברשת החיות ובנין העופות. וכן פירשו בעל הערוך.
<h3>שׁלל</h3>
<b>וְשָׁלַל</b> שְׁלָלָהּ <small>(יחזקאל כט, יט)</small>, כִּי אַתָּה <b>שַׁלּוֹתָ</b> גּוֹיִם רַבִּים <small>(חבקוק ב, ח)</small>, <b>יְשָׁלּוּךָ</b> כָּל יֶתֶר עַמִּים <small>(שם)</small>. <b>והתאר</b> אֵילְכָה שֹׁילָל [<b>שׁוֹלָל</b>] וְעָרוֹם <small>(מיכה א, ח)</small>, מוֹלִיךְ יוֹעֲצִים <b>שׁוֹלָל</b> <small>(איוב יב, יז)</small>, פירוש כל אחד מהיועצים מוליכו שולל ולא תועילנו עצתו. ויש מפרשים שולל מהדעת כמו וְשֹׁפְטִים <b>יְהוֹלֵל</b> <small>(שם)</small> <b>וההתפעל</b> <b>אֶשְׁתּוֹלְלוּ</b> אַבִּירֵי לֵב <small>(תהלים עו, ו)</small>, וה<b>אל"ף</b> במקום <b>ה"א</b> התפעל. וְסָר מֵרָע <b>מִשְׁתּוֹלֵל</b> <small>(ישעיה נט, טו)</small> כלומר כאילו שללו אותו שלא נמצא.<b> והשם</b> וְאֶת הַמַּלְקוֹחַ וְאֶת <b>הַשָּׁלָל</b> <small>(במדבר לא, יב)</small>, זֶה <b>שְׁלַל</b> דָּוִד <small>(שמואל א' ל, כ)</small>. וְהָיְתָה לְךָ נַפְשְׁךָ <b>לְשָׁלָל</b> <small>(ירמיה לט, יח)</small>, לריוח כלומר כאילו שללת אותה. וקרוב מזה הענין <b>שֹׁל תָּשֹׁלּוּ</b> לָהּ <small>(רות ב, טז)</small> כלומר השמיטו לה שבלים מן הצבתים.
<h3>שׁלב</h3>
<b>מְשֻׁלָּבֹת</b> אִשָּׁה אֶל אֲחֹתָהּ <small>(שמות כו, יז)</small>. בֵּין <b>הַשְׁלַבִּים</b> <small>(מלכים א' ז, כח)</small>, ענינכם מדרגות. ובן בדברי רבותינו ז"ל <small>(שבת ס, ריש ע"א)</small> בסולם אחר שלבותיו <b>אשקליונ"ש</b> בלע"ז. ופירוש משולבות אשה אל אחותה מכוונות זו כנגד וו שיהיו חריציהן שוין, כי היו חורצין ראש כל קרש וקרש באמצע ונשאר לו יד מזה ומזה כמו שליבי סולם והיתה כל יד נכנסת באדן שלה.
<h3>שׁלג</h3>
<b>שֶׁלֶג</b> לְבָנוֹן <small>(ירמיה יח, יד)</small>, בשש נקודות. <b>והפעל הכבד ממנו</b> [הִפְעִיל] <b>תַּשְׁלֵג</b> בְּצַלְמוֹן <small>(תהלים סח, טו)</small>, ידוע.
<h3>שׁלה</h3>
<b>שָׁלוּ</b> כָּל בֹּגְדֵי בָגֶד <small>(ירמיה יב, א)</small>, אֹיְבֶיהָ <b>שָׁלוּ</b> <small>(איכה א, ה)</small>,<b> יִשְׁלָיוּ</b> אֹהָלִים <small>(איוב יב, ו)</small>. ובהראות <b>למ"ד</b> הפעל ב<b>ו"ו</b> לֹא <b>שָׁלַוְתִּי</b> <small>(איוב ג, כו)</small>. <b>והתאר</b> <b>שָׁלֵו</b> הָיִיתִי <small>(איוב טז, יב)</small>. ומשקל אחר אֶל גֹּוי <b>שְׁלֵיו</b> <small>(ירמיה מט, לא)</small>, ה<b>שי"ן</b> בשוא בפלס <b>שְׁאֵר, פְּאֵר</b> והוא כתוב ב<b>יו"ד</b> המשך. ישֶׁבֶת <b>וּשְׁלֵוָה</b> <small>(זכריה ז, ז)</small>, <b>וְשַׁלְוֵי</b> עוֹלָם <small>(תהלים עג, יב)</small>.<b> והשם</b> <b>וְשַׁלְוַת</b> כְּסִילִים תְּאַבְּדֵם <small>(משלי א, לב)</small>, <b>וְשַׁלְוַת</b> הַשְׁקֵט <small>(יחזקאל טז, מט)</small>. והקבוץ דִּבַּרְתִּי אֵלַיִךְ <b>בְּשַׁלְוֹתַיִךְ</b> <small>(ירמיה כב, כא)</small>. ויש מפרשים מזה כִּי <b>יֵשֶׁל</b> אֱלוֹהַּ נַפְשׁוֹ <small>(איוב כז, ח)</small>, ואם כן יהיה פעל <b>יוצא</b> וכבר כתבנוהו בשרש <b>נָשַׁל</b>. ואדוני אבי ז"ל פירש מזה הענין לְדַּבֵּר אִתּוֹ<b> בַּשֶּׁלִי</b> <small>(שמואל ב' ג, כו)</small>, בפלס <b>מְרִי</b> כלומר בשלום היה מדבר עמו והרגו. או פירושו בפתאום. וכן תרגם אנקלוס בְּפֶתַע פִּתְאֹם <small>(במדבר ו, ט)</small> <b>בִּתְכֵף שָׁלוּ</b>. וענין אחר לֹא <b>תַשְׁלֶה</b> אֹתִי <small>(מלכים ב' ד, כח)</small>, פירוש לא תטעה אותי. ותרגום שְׁגָגָה <small>(במדבר טו, כה)</small> <b>שָׁלוּתָא</b>. וכן <b>לְדַּבֵּר אִתּוֹ בַּשֶּׁלִי</b> בטעות ובמרמה לקחו לדבר עמו ויכהו. וכן וַיַּכֵּהוּ שָׁם הָאֱלֹהִים עַל <b>הַשַּׁל</b> <small>(שמואל ב' ו, ז)</small>, פירוש על השגגה שעשה שאחז בארון כי שמטו הבקר, כי אפילו הלוים לא נתן להם לנשאו כי אם במוטות והוא אחז בו. ועוד כי לא היה לוי. וכן כתוב בדברי הימים <small>(א' טו, ב)</small> אָז אָמַר דָּוִיד לֹא לָשֵׂאת אֶת אֲרוֹן הָאֱלֹהִים כִּי אִם הַלְוִיִּם. ואמר ללוים כשרצה להביאו אל ביתו התקדשו וגו' כִּי לְמַבָּרִאשׁוֹנָה לֹא אַתֶּם פָּרַץ י"י אֱלֹהֵינוּ בָּנוּ <small>(דברי הימים א' טו, ב)</small> כלומר לפי שלא הייתם אתם שם ואחז בו זר שלא מבני לוי פרץ י"י פרץ. ורבותינו ז"ל דרשו <small>(רבה סדר במדבר דף ריח, ריש ע"ד)</small> אמר הקדוש ברוך הוא נושאיו נושא עצמו לא כל שכן. ויש מפרשים מזה <b>וְשַׁלְוַת כְּסִילִים תְּאַבְּדֵם</b>. <b>והנפעל</b> בָּנַי עַתָּה אַל <b>תִּשָּׁלוּ</b> <small>(דברי הימים ב' כט, יא)</small>, כלומר לא יהיה לכם שכחה ושגגה בדבר לטהר את בית י"י. ורבי יונה כתבו מהענין הראשון כלומר לא תנוחו ולא תשקטו עד השלימכם הטהרה. ומהשרש הזה וּבְשִׁלְיָתָהּ <b>הַיּוֹצֵת</b> מִבֵּין רַגְלֶיהָ <small>(דברים כח, נז)</small>. ובדברי רבותינו <small>(חולין פרק רביעי משנה ו. דף עז ע"א)</small> השוחט בהמה ומצא בה שליא הנפש היפה תאכלנה. והוא הכיס שעומד בה הולד במעי אמו. ואפשר שרצה בו הכתוב באומרו ובשליתה הבנים הקטנים כאילו הם בשליא עדיין. וכן אמר התרגום <b>וּבִזְעֵר בְּנָהָא</b>. ורבי יונה פירש מזה הענין לא תשלה אותי. והוא רחוק.
<h3>שֹלו</h3>
וַיָּגָז <b>שַׂלְוִים</b> <small>(במדבר יא, לא)</small>, וַתַּעַל<b> הַשְּׂלָו</b> <small>(שמות טז, יג)</small>, מין עוף והוא שמן מאד, ואומרים שהוא שקורין לו בלע"ז <b>קולי"א</b> [<b>קוואליי"ה</b>].
<h3>שׁלח</h3>
<b>שָׁלַח</b> לִפְנֵיהֶם אִישׁ <small>(תהלים קה, יז)</small>, לֹא <b>שָׁלַח</b> יַעֲקֹב אֶת אֶחָיו <small>(בראשית מב, ד)</small>, הִנֵּה <b>שָׁלַחְתִּי</b> הַגְּדִי הַזֶּה <small>(בראשית לח, כג)</small>. פִּיךָ <b>שָׁלַחְתָּ</b> בְרָעָה <small>(תהלים נ, יט)</small>, והוא על דרך ההרחבה. <b>שְׁלַח</b> נָא בְּיַד <b>תִּשְׁלָח</b> <small>(שמות ד, יג)</small>, <b>שִׁלְחָה</b> הַנַּעַר אִתִּי <small>(בראשית מג, ח)</small>, <b>וַתִּשְׁלַח</b> אֶת אֲמָתָהּ <small>(שמות ב, ה)</small>, אַתָּה <b>שָׁלוּחַ</b> אֶל בֵּית יִשְׂרָאֵל <small>(יחזקאל ג, ה)</small>, מִנְחָה הִוא <b>שְׁלוּחָה</b> <small>(בראשית לב, יט)</small>. וכתב אדוני אבי ז"ל מזה יָדָהּ לַיָּתֵד <b>תִּשְׁלַחְנָה</b> <small>(שופטים ה, כו)</small>, אמר כי אינו לשון הושטה אלא לשון שליחות, ותשלחנה. על הידים כי <b>יָדָהּ</b> זו היא השמאל כמו שנאמר אַף יָדִי יָסְדָה אֶרֶץ וִימִינִי טִפְּחָה שָׁמָיִם <small>(ישעיה מח, יג)</small> אמר כי ידי יעל שלחו בעבור יתד ובעבור הלמות עמלים. וסמך השליחות אל הידים אף על פי שיעל היא השולחת לפי שהידים עיקר המעשה. וכן וְכֹל אֲשֶׁר שָׁאֲלוּ עֵינַי <small>(קהלת ב, י)</small> בְּבֵיתָהּ לֹא יִשְׁכְּנוּ רַגְלֶיהָ <small>(משלי ז, יא)</small>, תָּלַן עֵינִי <small>(איוב יז, ב)</small> וּבִתְבוּנוֹת כַּפָּיו יַנְחֵם <small>(תהלים עח, עב)</small>. וסמך היתד אל היד שהיא השמאל כי בעת שחברתה אותו היתד בשמאלה והלמות בימינה. והמקור מהנפעל וְנִשְׁלוֹחַ סְפָרִים <small>(אסתר ג, יג)</small>. <b>והכבד</b> [הִפְעִיל] <b>וְהִשְׁלַחְתִּי</b> בָכֶם <small>(ויקרא כו, כב)</small>, הִנְנִי <b>מַשְׁלִיחַ</b> בְּךָ <small>(שמות ח, יז)</small>, הֵחֵל י"י <b>לְהַשְׁלִיחַ</b> בִּיהוּדָה רְצִין מֶלֶךְ אֲרָם וְאֵת פֶּקַח בֶּן רְמַלְיָהוּ <small>(מלכים ב' טו, לז)</small>. <b>והשם</b> <b>וּמִשְׁלוֹחַ</b> מָנוֹת <small>(אסתר ט, כב)</small>, והוא בדרך מקור. ומשקל אחר משלחת מלאכי רעים <small>(תהלים עח, מט)</small>. <b>וכבד אחר</b> [פִּעֵל] <b>וְשִׁלַּח</b> אֹתוֹ פַּדֶּנָה אֲרָם <small>(בראשית כח, ו)</small>, לְמַעַנְכֶם <b>שִׁלַּחְתִּי</b> בָבֶלָה <small>(ישעיה מג, יד)</small>, פירושו שלחתי כורש לבבל להחריבה ולנקום נקמתכם ממנה. וְכִי יִמְצָא אִישׁ אֶת אֹיְבוֹ <b>וְשִׁלְּחוֹ</b> בְּדֶרֶךְ טוֹבָה <small>(שמואל א' כד, כ)</small>, <b>וְהַמְשַׁלֵּחַ</b> אֶת הַשָּׂעִיר <small>(ויקרא טז, כו)</small>, את אֵימָתִי<b> אֲשַׁלַּח</b> לְפָנֶיךָ <small>(שמות כג, כז)</small>, <b>וְשִׁלַּח</b> לָכֶם <small>(בראשית מג, יד)</small>. <b>וַיְשַׁלְּחוּ</b> אֶת כְּתֹנֶת הַפַּסִּים <small>(בראשית לז, לב)</small>, פירוש שלחוה ביד קצתם שהלכו אל אביהם והביאוה לו.<b> וַיְשַׁלְּחוּ</b> אֶת יִרְמְיָהוּ בַּחֲבָלִים <small>(ירמיה לח, ו)</small>, <b>וַיְשַׁלְּחֵם</b> אֶל יִרְמְיָהוּ אֶל הַבּוֹר בַּחֲבָלִים <small>(ירמיה לח, יא)</small>. ויש בלשון לויה הֹלֵךְ עִמָּם <b>לְשַׁלְּחָם</b> <small>(בראשית יח, טז)</small>, <b>וַיְשַׁלְּחֵם</b> יִצְחָק <small>(בראשית כו, לא)</small>, <b>וַיְשַׁלְּחוּ</b> אֶת רִבְקָה אֲחֹתָם <small>(בראשית כד, נט)</small>. והכל עם הראשון ענין אחד. <b>ושלא נזכר פעלו ממנו</b> [פֻּעַל] וְצִיר בַּגּוֹיִם <b>שֻׁלָּח</b> <small>(עבדיה א)</small>, <b>שֻׁלַּח</b> בְּרַגְלָיו <small>(שופטים ה, טו)</small>, כלומר שלא שאל בהמה לרכוב עליה. ואמר <b>שֻׁלַּח</b> ואם אין משלח, כי רצונו לומר מרוב תאותו ללכת כאילו שולח. ובענין זה וְנַעַר <b>מְשֻׁלָּח</b> מֵבִישׁ אִמּוֹ <small>(משלי כט, טו)</small>. כִּי <b>שֻׁלַּח</b> בְּרֶשֶׁת בְּרַגְלָיו <small>(איוב יח, ח)</small>, פירוש רשת ברליו, או רגליו ברשת. וכבר כתבנו זה בשימוש האותיות בחלק הראשון מן הספר הזה. <b>והשם</b> לָכֵן תִּתְּנִי <b>שִׁלּוּחִים</b> <small>(מיכה א, יד)</small>, אַחַר <b>שִׁלּוּחֶיהָ</b> <small>(שמות יח, ב)</small>, רצונו לומר מנחות. ויש לפרש אחר שלוחיה אחר ששלחה ושבה לבית אביה. כלם אשר הם בענין השליחות ידוע. וקרוב לזה והוא ענין התרת הדבר מאין עוצר <b>שִׁלְחוּ</b> בָאֵשׁ מִקְדָּשֶׁךָ <small>(תהלים עד, ז)</small>, והוא כמו הפוך שלחו אש במקדשיך. <b>מְשַׁלְּחֵי</b> רֶגֶל הַשּׁוֹר וְהַחֲמוֹר <small>(ישעיה לב, כ)</small>, כלומר מרוב התבואה ישלחו השור והחמור לרעות בשדות התבואה ויתירו אותם ללכת כאשר ירצו ולא יחושו. ועל דרך זה אמר אֹסְרִי לַגֶּפֶן עִירֹה [עִירוֹ] <small>(בראשית מט, יא)</small>. וכן <b>וּמְשַׁלֵּחַ</b> מְדָנִים <small>(משלי ו, יט)</small>. ומן הענין הזה נָוֶה <b>מְשֻׁלָּח</b> וְנֶעֱזָב כַּמִּדְבָּר <small>(ישעיה כז, י)</small>, שיהיה פתוח ומותר לכל מי שירצה להכניס בו. <b>וְנַעַר מְשֻׁלָּח מֵבִישׁ אִמּוֹ</b>, שהוא מותר ללכת בתאות נפשו.<b> והשם</b> וְהָיָה <b>לְמִשְׁלַח</b> שׁוֹר <small>(ישעיה ז, כה)</small>, ויאות לענין זה מה שזכרנו <b>הִנְנִי מַשְׁלִיחַ בְּךָ, וְהִשְׁלַחְתִּי בָכֶם</b>, משלחת מלאכי רעים. וכן בדברי רבותינו ז"ל <small>(בבא מציעא צג ע"ב)</small> בענין זה משלחת זאבים. ובענין הושטה <b>שָׁלַח</b> יָדָיו בִּשְׁלֹמָיו <small>(תהלים נה, כא)</small>, וְיָד אַל <b>תִּשְׁלְחוּ</b> בוֹ <small>(בראשית לז, כב)</small>, עַל אֲשֶׁר <b>שָׁלַח</b> יָדוֹ עַל הָאָרוֹן <small>(דברי הימים א' יג, י)</small>, וְהִנֵּה יָד <b>שְׁלוּחָה</b> אֵלָי <small>(יחזקאל ב, ט)</small>, <b>שְׁלַח</b> אֶצְבַּע <small>(ישעיה נח, ט)</small>. <b>והשם</b> <b>מִשְׁלוֹחַ</b> יָדָם <small>(ישעיה יא, יד)</small>. ומשקל אחר בְּכֹל <b>מִשְׁלַח</b> יֶדְכֶם <small>(דברים יב, ז)</small>. והקרוב לענין הזה <b>שְׁלֻחוֹתֶיהָ</b> נִטְּשׁוּ עָבְרוּ יָם <small>(ישעיה טז, ח)</small>, רצונו לומר התפשט הפארות והסעיפים, וכן נקרא גן עצי המאכל לפי שמתפשטים הפארות והסעיפים הנה והנה בְּרֵכַת <b>הַשֶּׁלַח</b> לְגַן הַמֶּלֶךְ <small>(נחמיה ג, טו)</small>, <b>שְׁלָחַיִךְ</b> פַּרְדֵּס רִמּוֹנִים <small>(שיר השירים ד, יג)</small>. וכן <b>בְּשַׁלְחָהּ</b> תְּרִיבֶנָּה <small>(ישעיה כז, ח)</small> <b>תְּשַׁלַּח</b> קְצִירֶהָ עַד יָם <small>(תהלים פ, יב)</small>, <b>יְשַׁלַּח</b> שָׁרָשָׁיו <small>(ירמיה יז, ח)</small>. ואפשר כי נקרא הנהר הסמוך לירושלם שילוח כמו שאמר אֵת מֵי <b>הַשִּׁלֹחַ</b> <small>(ישעיה ח, ו)</small>, לפי שהוא מתפשט אל הגנות להשקותם. ובענין הגירוש <b>וַיְשַׁלְּחֵהוּ</b> י"י אֱלֹהִים מִגַּן עֵדֶן <small>(בראשית ג, כג)</small>, אֶל מִחוּץ לַמַּחֲנֶה <b>תְּשַׁלְּחוּם</b> <small>(במדבר ה, ג)</small>, <b>וַיְשַׁלְּחֵם</b> בְּיַד פִּשְׁעָם <small>(איוב ח, ד)</small>, וכלם ענינם קרוב. וענין אחר וַיַּעַשׂ <b>שֶׁלַח</b> לָרֹב וּמָגִנִּים <small>(דברי הימים ב' לב, ה)</small>, בסגול. וּבְעַד <b>הַשֶּׁלַח</b> יִפֹּלוּ <small>(יואל ב, ח)</small>, <b>בְּשֶׁלַח</b> יַעֲבֹרוּ <small>(איוב לו, יב)</small>, וְאִישׁ <b>שִׁלְחוֹ</b> בְיָדוֹ <small>(דברי הימים ב' כג, י)</small>. וכן במשקל אחר וְאֵין <b>מִשְׁלַחַת</b> בַּמִּלְחָמָה <small>(קהלת ח, ח)</small>. ויש לפרש כן משלחת מלאכי רעים, ענינם חרב. ויש מפרשים מזה וישלחו אה כתנת הפסים, כלומל קרעו אותה כדי שיאמין שהחיות טרפוהו. ויש מפרשים עוד מזה <b>וַיְשַׁלְּחֵם בְּיַד פִּשְׁעָם</b>. ומזה הענין אִישׁ <b>שִׁלְחוֹ</b> הַמָּיִם <small>(נחמיה ד, יז)</small>, כלומר כשהיו הולכים אל המים איש שלחו בידו. ואדוני אבי ז"ל פירש מזה בְּשַׁלְחָהּ תְּרִיבֶנָּה, כלומר בחרבה רצית לריב אותה, כלומר במדה שמדדה, כמו שאמר בְּסַאסְּאָה <small>(בְּשַׁלְחָהּ תְּרִיבֶנָּה)</small> <small>(ישעיה כז, ח)</small>, אמר רצית להרגה לדונה באש כמדת סדום כי מעשיה כמעשיהם כמו שאמר עליה קְצִינֵי סְדֹם...עַם עֲמֹרָה <small>(ישעיה א, י)</small>. וכן היית רוצה לשפטה לולי שחמל האל עליהם והגה האש והסירה ברוח קדים עזה לאחר שנזרקה על העיר, כמו שמפורש ביחזקאל. ומזה עוד רַגְלַי <b>שִׁלֵּחוּ</b> <small>(איוב ל, יב)</small>, כלומר שמו קוצים וחוחים במקום מהלכי שיכרתו רגלי. ויש לפרש <b>אִישׁ שִׁלְחוֹ הַמָּיִם</b>, מתרגום <b>וְהִפְשִׁיט</b> <small>(ויקרא א, ו)</small> <b>וְיַשְׁלַח</b>, כלומר שלא היה פושט בגדיו לא ביום ולא בלילה ולא היה איש פושט בגדיו אל המים לכבס אותם. וזהו שאמר <small>(שם)</small> אין אנחנו פושטים בגדינו. ומהשרש הזה <b>שלחן</b>, והוא בשרק על משקל <b>וּלְקֻרְבַּן</b> הָעֵצִים בְּעִתִּים מְזֻמָּנוֹת <small>(נחמיה יג, לא)</small> <b>הַשֻּׁלְחָן</b> אֲשֶׁר לִפְנֵי י"י <small>(יחזקאל מא, כב)</small>. והקבוץ כִּי כָּל <b>שֻׁלְחָנוֹת</b> מָלְאוּ קִיא <small>(ישעיה כח, ח)</small>, שְׁנַיִם<b> שֻׁלְחָנוֹת</b> מִפּוֹ וּשְׁנַיִם<b> שֻׁלְחָנוֹת</b> מִפֹּה <small>(יחזקאל מ, לט)</small>.
<h3>שׁלט</h3>
עֵת אֲשֶׁר <b>שָׁלַט</b> הָאָדָם בְּאָדָם <small>(קהלת ח, ט)</small>, גַּם נַעֲרֵיהֶם <b>שָׁלְטוּ</b> עַל הָעָם <small>(נחמיה ה, טו)</small>, <b>לִשְׁלוֹט</b> בָּהֶם <small>(אסתר ט, א)</small>, <b>וְיִשְׁלַט</b> בְּכָל עֲמָלִי <small>(קהלת ב, יט)</small>. <b>והכבד</b> [הִפְעִיל] <b>וְהִשְׁלִיטוֹ</b> לֶאֱכֹל מִמֶּנּוּ <small>(קהלת ה, יח)</small>, וְאַל <b>תַּשְׁלֶט</b> בִּי כָל אָוֶן <small>(תהלים קיט, קלג)</small>. <b>והשם</b> דְּבַר מֶלֶךְ <b>שִׁלְטוֹן</b> <small>(קהלת ח, ד)</small>. <b>והתאר</b> אֵין אָדָם <b>שַׁלִּיט</b> <small>(קהלת ח, ח)</small>, מֵעֲשָׂרָה <b>שַׁלִּיטִים</b> <small>(קהלת ז, יט)</small>. <b>והתאר</b> לנקבה מַעֲשֵׂה אִשָּׁה זוֹנָה <b>שַׁלָּטֶת</b> <small>(יחזקאל טז, ל)</small>, רצונו לומר מתגברת על הזונים אחריה <b>גליירד"א</b> בלע"ז. ענין השלטנות ידוע. הָבֵרוּ הַחִצִּים מִלְאוּ <b>הַשְׁלָטִים</b> <small>(ירמיה נא, יא)</small>, אֶת הַחֲנִית וְאֶת <b>הַשְּׁלָטִים</b> <small>(מלכים ב' יא, י)</small>, <b>שִׁלְטֵי</b> הַזָּהָב <small>(דברי הימים א' יח, ז)</small>, כֹּל <b>שִׁלְטֵי</b> הַגִּבּוֹרִים <small>(שיר השירים ד, ד)</small>, ענינם כמו מגנים. ובאמרו וְאֶת הַמָּגִנּוֹת וְאֶת <b>הַשְּׁלָטִים</b> <small>(דברי הימים ב' כג, ט)</small>, נראה שאינם עשוים כתכונת המגנים.
<h3>שׁלך</h3>
[הִפְעִיל] <b>הִשְׁלִיךְ</b> מִשָּׁמַיִם אֶרֶץ <small>(איכה ב, א)</small>,<b> וַתַּשְׁלֵךְ</b> אֶת הַיֶּלֶד <small>(בראשית כא, טו)</small>, <b>וְנַשְׁלִכֵהוּ</b> בְּאַחַד הַבֹּרוֹת <small>(בראשית לז, כ)</small>, <b>מֻשְׁלֶכֶת</b> בַּדֶּרֶךְ <small>(מלכים א' יג, כה)</small>,<b> מַשְׁלִיךְ</b> קַרְחוֹ כְפִתִּים <small>(תהלים קמז, יז)</small>, <b>הַשְׁלִיכוּ</b> אֹתוֹ אֶל הַבּוֹר <small>(בראשית לז, כב)</small>. כִּי <b>הִשְׁלִיכוּ</b> מִשְׁכְּנוֹתֵינוּ <small>(ירמיה ט, יח)</small>, כלומר השליכו אותנו משכנותינו, על דרך וְלֹא תָקִיא אֶתְכֶם הָאָרֶץ <small>(ויקרא כ, כב)</small>. וּפֹה <b>אַשְׁלִיךְ</b> לָכֶם גּוֹרָל <small>(יהושע יח, ח)</small>. <b>ושלא נזכר פעלו ממנו</b> [הָפְעַל] <b>וְהֻשְׁלַךְ</b> מְכוֹן מִקְדָּשׁוֹ <small>(דניאל ח, יא)</small>, בשרק. עָלֶיךָ <b>הָשְׁלַכְתִּי</b> מֵרָחֶם <small>(תהלים כב, יא)</small>, בקמץ חטף. <b>וַתֻּשְׁלְכִי</b> אֶל פְּנֵי הַשָּׂדֶה <small>(יחזקאל טז, ה)</small>, כולם ענין רמיה והפלה. ואמר על דרך הרחבה <b>וַיַּשְׁלִכוּ</b> הָרָצִים וְהַשָּׁלִשִׁים וַיֵּלְכוּ עַד עִיר בֵּית הַבָּעַל <small>(מלכים ב' י, כה)</small>, מרוב חפזם ומהירותם להם לשלחם לעיר בית הבעל לנתוץ המצבות. וְאֶת <b>הַשָּׁלָךְ</b> <small>(ויקרא יא, יז)</small>, פירשוהו רבותינו ז"ל <small>(חולין סג ע"א)</small> זה השולה דגים מן הים. וכן תרגם אנקלוס<b> וְשָׁלֵינוּנָא</b>. אֲשֶׁר <b>בְּשַׁלֶּכֶת</b> <small>(ישעיה ו, יג)</small>, שם שער שהיה בבית המקדש הנזכר בדברי הימים עִם שַׁעַר <b>שַׁלֶּכֶת</b> <small>(דברי הימים א' כו, טז)</small>. ויונתן תרגם לשון השלכה. וכן תרגם הפסוק <b>כְּבוּטְמָא וְכִבְלוֹטָא דִבְמִתַר טַרְפּוֹהִי דָמִין לְיַבְשִׁין וְעַד כְּעַן אִינוּן רַטִיבָן לְקַיָמָא מִנְהוֹן זַרְעָא כֵּן גָלוּתָא דְיִשְרָאֵל יִתְכַּנְשׁוּן וִיתוּבוּן לְאַרְעֲהוֹן אֲרֵי זַרְעָא דְקוּדְשָׁא נִצְבַתְהוֹן</b>.
<h3>שׁלם</h3>
[פִּעֵל] כֵּן <b>שִׁלַּם</b> לִי אֱלֹהִים <small>(שופטים א, ז)</small>, <b>וְשִׁלַּם</b> אֹתוֹ בְּרֹאשׁוֹ <small>(ויקרא ה, כד)</small>, <b>וְשִׁלַּם</b> נְוַת צִדְקֶךָ <small>(איוב ח, ו)</small>, <b>יְשַׁלְּמוּנִי</b> רָעָה תַּחַת טוֹבָה <small>(תהלים לה, יב)</small>, <b>שַׁלֵּם יְשַׁלֵּם</b> שׁוֹר תַּחַת הַשּׁוֹר <small>(שמות כא, לו)</small>, כִּי אַתָּה <b>תְשַׁלֵּם</b> לְאִישׁ כְּמַעֲשֵׂהוּ <small>(תהלים סב, יג)</small>, <b>וְשַׁלְּמִי</b> אֶת נִשְׁיֵכְי [נִשְׁיֵךְ] <small>(מלכים ב' ד, ז)</small>, הַגְּמוּל אַתֶּם <b>מְשַׁלְּמִים</b> עָלָי <small>(יואל ד, ד)</small>, <b>וְשִׁלַּמְתִּי</b> עַל חֵיקָם <small>(ישעיה סה, ו)</small>. <b>ושלא נזכר פעלו</b> [פֻּעַל] <b>הַיְשֻׁלַּם</b> תַּחַת טוֹבָה רָעָה <small>(ירמיה יח, כ)</small>, הֵן צַדִּיק בָּאָרֶץ <b>יְשֻׁלָּם</b> <small>(משלי יא, לא)</small>. <b>והשם</b> בָּאוּ יְמֵי <b>הַשִּׁלֻּם</b> <small>(הושע ט, ז)</small>, וְהַשֹּׁפֵט <b>בַּשִּׁלּוּם</b> <small>(מיכה ז, ג)</small>, ולשון נקבה <b>וְשִׁלֻּמַת</b> רְשָׁעִים תִּרְאֶה <small>(תהלים צא, ח)</small>. ומשקל אחר וְרֹדֵף <b>שַׁלְמֹנִים</b> <small>(ישעיה א, כג)</small>. ומשקל אחר לִי נָקָם <b>וְשִׁלֵּם</b> <small>(דברים לב, לה)</small>, ענינם ענין הגמול והפרעון. וענין אחר כִּי לֹא <b>שָׁלֵם</b> עֲוֹן הָאֱמֹרִי עַד הֵנָּה <small>(בראשית טו, טז)</small>, <b>וְשָׁלְמוּ</b> יְמֵי אֶבְלֵךְ <small>(ישעיה ס, כ)</small>,<b> וַתִּשְׁלַם</b> כָּל הַמְּלָאכָה <small>(מלכים א' ז, נא)</small>. <b>והשם</b> הָגְלָת <b>שְׁלוֹמִים</b> <small>(ירמיה יג, יט)</small>, פירוש כלם גלו משלום. וכן פירש אדוני אבי ז"ל מוּסַר <b>שְׁלוֹמֵנוּ</b> <small>(ישעיה נג, ה)</small>, כמו מוסר כלנו. אֶבֶן <b>שְׁלֵמָה</b> <small>(דברים כה, טו)</small>, פירוש שלמה במשקל. אֶבֶן <b>שְׁלֵמָה</b> מַסָּע נִבְנָה <small>(מלכים א' ו, ז)</small>, אֲבָנִים <b>שְׁלֵמוֹת</b> <small>(דברים כז, ו)</small>, תמימות שלא נפסלו.<b> והפעל הכבד</b> [פִּעֵל] <b>וְשִׁלַּם</b> אֶת הַבָּיִת <small>(מלכים א' ט, כה)</small>, מִי עִוֵּר <b>כִּמְשֻׁלָּם</b> <small>(ישעיה מב, יט)</small>, פירוש כפקח השלם בראות. או פירושו כתמים וכישר כמו שאמר כְּעֶבֶד י"י <small>(שם)</small>. והוא סיפור דברי השם מה שהיו אומרים כשהנביא היה אומר להם החרשים שמעו והעורים הביטו לראות, הם היו אומרים כי אין עור וחרש כי אם עבד י"י והתם השלם בעבודת השם ובמצותו. <b>וכבד אחר</b> [הִפְעִיל] וְכָל חֶפְצִי <b>יַשְׁלִם</b> (מד, כח)</small>, מִיּוֹם עַד לַיְלָה <b>תַּשְׁלִימֵנִי</b> (לח, יג)</small>. וענין אחר <b>שְׁלֵמִים</b> הֵם אִתָּנוּ <small>(בראשית לד, כא)</small>, כלומר בשלום הם אתנו. אִם <b>שְׁלֵמִים</b> וְכֵן רַבִּים <small>(נחום א, יב)</small>. <b>והתאר</b> במשקל אחר יִרְדְּפֵם יַעֲבוֹר <b>שָׁלוֹם</b> <small>(ישעיה סא, ג)</small>, על משקל <b>קָרוֹב</b>,<b> וְרָחוֹק</b>. וכן שָׁלַח יָדָיו <b>בִּשְׁלֹמָיו</b> <small>(תהלים נה, כא)</small>. וכן כתב אדוני אבי ז"ל. <b>הֲשָׁלוֹם</b> אֲבִיכֶם הַזָּקֵן <small>(בראשית מג, כז)</small>, <b>תאר</b>. וכן <b>הֲשָׁלוֹם</b> אַתָּה אָחִי <small>(שמואל ב' כ, ט)</small>, וְאַתָּה <b>שָׁלוֹם</b> וּבֵיתְךָ<b> שָׁלוֹם</b> <small>(שמואל ב' א' כה). ובשרק <b>שְׁלֻמֵי</b> אֱמוּנֵי יִשְׂרָאֵל <small>(שמואל ב' ב' כ). <b>והשם</b> <b>שָׁלוֹם שָׁלוֹם</b> לָרָחוֹק וְלַקָּרוֹב <small>(ישעיה נז, יט)</small>, עֹשֶׂה <b>שָׁלוֹם</b> בִּמְרוֹמָיו <small>(איוב כה, ב)</small> אֵין <b>שָׁלוֹם</b> בַּעֲצָמַי <small>(תהלים לח, ד)</small>, וַיַּעַשׂ לָהֶם יְהוֹשֻׁעַ <b>שָׁלוֹם</b> <small>(יהושע ט, טו)</small>. והקבוץ <b>וְלִשְׁלוֹמִים</b> לְמוֹקֵשׁ <small>(תהלים סט, כג)</small>. ומזה הענין אִם גָּמַלְתִּי<b> שׁוֹלְמִי</b> רָע <small>(תהלים ז, ה)</small>, כלומר מי שהיה בשלום אתי אם גמלתיו רעה, אבל חלצתי מי שהיה צוררי בחנם כל שכן שלא גמלתי שולמי רע. וכן הַסְכֶּן נָא עִמּוֹ <b>וּשְׁלָם</b> <small>(איוב כב, כא)</small>, כלומר והיה בשלום. <b>והפעל הכבד</b> [הִפְעִיל] כִּי <b>הִשְׁלִימָה</b> אֶת יְהוֹשֻׁעַ <small>(יהושע י, ד)</small>, וְאִם לֹא <b>תַשְׁלִים</b> עִמָּךְ <small>(דברים כ, יב)</small>, <b>וַיַּשְׁלֵם</b> יְהוֹשָׁפָט עִם מֶלֶךְ יִשְׂרָאֵל <small>(מלכים א' כב, מה)</small>. <b>ושלא נזכר פעלו</b> [הָפְעַל] וְחַיַּת הַשָּׂדֶה <b>הָשְׁלְמָה</b> לָךְ <small>(איוב ה, כג)</small>. ואשר הוא פעל <b>יוצא</b> לשלישי גַּם אוֹיְבָיו <b>יַשְׁלִם</b> אִתּוֹ <small>(משלי טז, ז)</small>. ואפשר להיות מזה הענין <b>הפעל הדגוש</b> [פִעֵל] <b>וְשִׁלַּם נְוַת צִדְקֶךָ</b>. <b>שלא נזכר פעלו ממנו</b> [פֻּעַל] וִירֵא מִצְוָה הוּא <b>יְשֻׁלָּם</b> <small>(משלי יג, יג)</small>. זה מוסר שלומינו עליו. ומזה זֶבַח <b>שְׁלָמִים</b> <small>(ויקרא ג, א)</small>. <b>וְשֶׁלֶם</b> מְרִיאֵיכֶם <small>(עמוס ה, כב)</small>, בשש נקודות. קרא כן זה הקרבן כי העולה כלה כליל ועורה לכהנים, זחטאת והאשם הדם והאמורים למזבח, וחזה ושוק לכהנים, שאר הבשר והעור, וזבח השלמים הדם והאמורים למזבח וחזה ושוק לכהנים ושאר הבשר והעור לבעלים הנה זה הזבח שלום ביניהם כן מפורש בספרא <small>(פרשת ואם זבח שלמים)</small> לפיכך נקרא גם כן <b>מִלּוּאִים</b> כִּי אֵיל מִלֻּאִים הוּא <small>(שמות כט, כב)</small> שהיה ממלא רצון כלם שכלם היו אוכלים ממנו. שׁוּבִי שׁוּבִי <b>הַשּׁוּלַמִּית</b> <small>(שיר השירים ז, א)</small>, היושבת בירושלם הנקראת <b>שָׁלֵם</b>.
<h3>שֹלם</h3>
עַל שֶׂה עַל <b>שַׂלְמָה</b> <small>(שמות כב, ח)</small>, כמו הפוך <b>שִֹמְלָה</b>.
<h3>שׁלף</h3>
וְלֹא <b>שָׁלַף</b> הַנַּעַר חַרְבּוֹ <small>(שופטים ח, כ)</small>, כִּי לֹא <b>שָׁלַף</b> הַחֶרֶב מִבִּטְנוֹ <small>(שופטים ג, כב)</small>, <b>שֹׁלֵף</b> חָרֶב <small>(שופטים כ, טו)</small>, ענינם הוצאת החרב מתערה. וכן <b>שָׁלַף</b> אִישׁ נַעֲלוֹ <small>(רות ד, ז)</small>, כמו חלץ. וְחָלְצָה נַעֲלוֹ <small>(דברים כה, ט)</small> תרגום ירושלמי <b>שְׁלוּפֵי סַנְדְּלָא</b>. ואשר הם פעלים <b>עומדים</b> <b>שָׁלַף</b> וַיֵּצֵא מִגֵּוָה <small>(איוב כ, כה)</small>, שֶׁקַּדְמַת <b>שָׁלַף</b> יָבֵשׁ <small>(תהלים קכט, ו)</small>, כלומר קודם יציאתו והגלותו יבש.
<h3>שׁלשׁ</h3>
<b>שְׁלֹשָׁה</b> אֵלֶּה <small>(בראשית ט, יט)</small>, תַּחַת <b>שָׁלוֹשׁ</b> רָגְזָה אֶרֶץ <small>(משלי ל, כא)</small>, <b>שְׁלשֶׁת</b> יָמִים <small>(אסתר ד, טז)</small>, צְאוּ <b>שְׁלָשְׁתְּכֶם</b> <small>(במדבר יב, ד)</small>, וַיֵּצְאוּ <b>שְׁלָשְׁתָּם</b> <small>(שם יד)</small>, יוֹם <b>שְׁלִישִׁי</b> <small>(בראשית א, יג)</small>, כִּתְמוֹל <b>שִׁלְשֹׁם</b> <small>(שמות ה, יד)</small>, היום השלישי לאחור. שְׁנִיִּם <b>וּשְׁלִשִׁים</b> <small>(בראשית ו, טז)</small>. וּמִן הַתִּיכֹנָה אֶל <b>הַשְּׁלִֹשִׁים</b> <small>(מלכים א' ו, ח)</small>, רצונו לומר השלישית. ואמר לשון רבים לפי שהיו תאים רבים. אַתִּיק אֶל פְּנֵי אַתִּיק <b>בַּשְּׁלִֹשִׁים</b> <small>(יחזקאל מב, ג)</small>, תרגם יונתן <b>מְתַלְתִין</b>. עַד הָעֶרֶב <b>הַשְּׁלִשִׁית</b> <small>(שמואל א' כ, ה)</small>, רצונו לומר עד עת הערב השלישית, כלומר ערב של יום השלישי. ואמר שלישית לשון נקבה על העת. וכן תרגם יונתן<b> עַד עִדַן רַמְשָׁא דְיוֹמָא תְלִיתָאָה</b>. וכן כָּעֵת מָחָר <b>הַשְּׁלִשִׁית</b> <small>(שם יב)</small>, פירוש כעת הזאת השלישית של מחר, כלומר ליום השלישי בערב כעת הזאת. ומחר יאמר על יום השילישי כי נמצא בקרוב וברחוק כמו שכתבנו. אבל יונתן תרגם <b>בְּעִדָנָא הָדֵין מְחַר אוֹ בְּיוֹמָא תְּלִיתָאָה</b>. ומשקל אחר בְּנֵי <b>שִׁלֵּשִׁים</b> <small>(בראשית נ, כג)</small>. ומשקל אחר יִהְיֶה יִשְׂרָאֵל <b>שְׁלִישִׁיָּה</b> <small>(ישעיה יט, כד)</small>, כלומר שלישית להם. וְתִכָּפֵל חֶרֶב <b>שְׁלִישִׁתָה</b> <small>(יחזקאל כא, יט)</small>, ה<b>ה"א</b> נוספת כי המלה מלעיל בשני פשטין. והוא כמו שלישית, כלומר שלש פעמים הכפל ואמר זה לצרות השונות והמשלשות עליהם. <b>הַשְּׁלִשִׁית</b> מִכֶּם <small>(מלכים ב' יא, ה)</small>, פירוש חלק שלישי. עֶגְלָה <b>מְשֻׁלֶּשֶׁת</b> <small>(בראשית טו, ט)</small>, בת שלש שנים או שלישית לבטן. וכן עֶגְלַת <b>שְׁלִשִׁיָּה</b> <small>(ישעיה טו, ה)</small>. ודעת התרגום ב<b>עֶגְלָה מְשֻׁלֶּשֶׁת</b> כמו שלשה שתרגם <b>עֶגְלִין תְּלָתָא וְעִזִּין תְּלָתָא וְדִכְרִין תְּלָת</b>. <b>והפעל הכבד מזה</b> [פִּעֵל] וַיֹּאמֶר <b>שַׁלֵּשׁוּ וַיְשַׁלֵּשׁוּ</b> <small>(מלכים א' יח, לד)</small>, <b>וְשִׁלַּשְׁתָּ</b> אֶת גְּבוּל אַרְצְךָ <small>(דברים יט, ג)</small>, פירוש שיהיה מתחלת הגבול עד עיר הראשונה של מקלט כשעור השניה, ומן השניה לשלישית כמו כן, וכן מן השלישית עד גבול השני של ארץ ישראל.<b> וְשִׁלַּשְׁתָּ</b> תֵּרֵד מְאֹד <small>(שמואל א' כ, יט)</small>, תעמוד עד יום השלשי. וְהַחוּט <b>הַמְשֻׁלָּשׁ</b> <small>(קהלת ד, יב)</small>, פתיל משלשה חוטין. וַיַּעַן <b>הַשָּׁלִישׁ</b> <small>(מלכים ב' ז, ב)</small>, הקצין. <b>וְשָׁלִשִׁם</b> עַל כֻּלּוֹ <small>(שמות יד, ז)</small>, וּמִבְחַר <b>שָׁלִשָׁיו</b> <small>(שמות טו, ד)</small>, קצינים ונכבדים. או יקרא שליש אשר הוא תחת <b>מִשְׁנֶה</b> למלך. הֲלֹא כָתַבְתִּי לְךָ שָׁלִשִׁום [<b>שָׁלִישִׁים</b>] <small>(משלי כב, כ)</small>, דברים נפלאים ונכבדים. או פירושו פעם שתים ושלש. בְּשִׂמְחָה <b>וּבְשָׁלִשִׁים</b> <small>(שמואל א' יח, ו)</small> שׁירים, ונקראו כן לפי שיש להן מעלה על שאר הדברים, כמעלת השרים על בני אדם. או הם כלי ניגון יש להם שלשה יתרים. וְכָל <b>בַּשָּׁלִשׁ</b> <small>(ישעיה מ, יב)</small>, במדה גדולה. וכן וַתַּשְׁקֵמוֹ בִּדְמָעוֹת <b>שָׁלִישׁ</b> <small>(תהלים פ, ו)</small>, ופירושו ותשקמו דמעות בשליש והמוקדם מאוחר כמו וַתָּשֶׂם בַּפּוּךְ עֵינֶיהָ <small>(מלכים ב' ט, ל)</small> כמו שכתבתי בשרש <b>שֹוּם</b>. ויתכן מזה חרב שלישתה, כלומר חרב גדולה. וכן <b>יִהְיֶה יִשְׂרָאֵל שְׁלִישִׁיָּה</b>, כלומר גדול ונכבד עליהם. וזהו שאמר <small>(שם)</small> בְּרָכָה בְּקֶרֶב הָאָרֶץ. ואדוני אבי ז"ל פירש בספר הגלוי וכל בשליש עפר הארץ מדה שהיא שליש המדה הגדולה. וכן פירש <b>וַתַּשְׁקֵמוֹ בִּדְמָעוֹת שָׁלִישׁ</b>, כי נאמר על גלות בבל שהיה שליש גלות מצרים שהיה שני מאות ועשרה שנים וגלות בבל שהיה שבעים שנה. ויש לפרש שעל זה הגלות אמר שהוא גלות שלישי.
<h3>שׁם</h3>
<b>שֵׁם</b> הָאֶחָד <small>(בראשית ב, יא)</small>, וַיִּקְרָא הָאָדָם <b>שֵׁמוֹת</b> <small>(שם כ)</small>, וְעָשִׂתִי לְךָ <b>שֵׁם</b> גָּדוֹל<b> כְּשֵׁם</b> הַגְּדֹלִים <small>(שמואל ב' ז, ט)</small>, <b>שְׁמָם</b> מָחִיתָ <small>(תהלים ט, ו)</small>, בְּדוֹר אַחֵר יִמַּח <b>שְׁמָם</b> <small>(תהלים קט, יג)</small>, יַעַן אֲשֶׁר אַתָּה שָׁלַחְתָּ<b> בְשִׁמְכָה</b> סְפָרִים <small>(ירמיה כט, כה)</small>, כתוב ב<b>ה"א</b>. אַנְשֵׁי <b>שֵׁם</b> <small>(במדבר טז, ב)</small>. אֶת <b>הַשֵּׁם</b> וַיְקַלֵּל <small>(ויקרא כד, יא)</small>, פירוש השם הנכבד ויקלל. והוא נקרא כן שם בסתם. וכן אֲשֶׁר נִקְרָא <b>שֵׁם</b> <small>(שמואל ב' ו, ב)</small>, ואחר כן פירש שם י"י צבאות. וכן וַיַּמְרוּ עַל יָם בְּיַם סוּף <small>(תהלים קו, ז)</small>. כִּי הִגְדַּלְתָּ עַל כָּל <b>שִׁמְךָ</b> אִמְרָתֶךָ <small>(תהלים קלח, ב)</small>, פירוש הגדלת על כל דבר שמך ואמרתך. ורבי אברהם אבן עזרא הרחיק זה הפירוש לפי שמלת<b> כָּל</b> בקמץ חטף דבקה עם <b>שִׁמְךָ</b>. והוא פירש אותו כן אמר בתחלה ואודה את שמך והוא השם הנכבד שהוא שם עצם נכתב ואינו נקרא. ועל כן אמר כי הגדלת על כל שם שיש לך אמרתך והוא השם הנכבד שאמרת למשה <small>(שמות ג, יג-טז, ו, ג)</small>. וְעַל כָּל הַמַּעֲשֶׂה <b>שָׁם</b> <small>(קהלת ג, יז)</small>, וַיִּהְיוּ <b>שָׁם</b> כַּאֲשֶׁר צִוַּנִי י"י <small>(דברים י, ה)</small>, <b>שָׁמָּה</b> תָבִיאוּ <small>(דברים יב, יא)</small>, <b>שָׁם</b> יִצְעֲקוּ <small>(איוב לה, יב)</small>, ידוע. והוא שם נופל על המקום ועל הכלי ועל הזמן וגם כן על האדם כמו<b> מִשָּׁם</b> רֹעֶה אֶבֶן יִשְׂרָאֵל <small>(בראשית מט, כד)</small>, אֲשֶׁר יָצְאוּ <b>מִשָּׁם</b> פְּלִשְׁתִּים <small>(בראשית י, יד)</small>. יש מראה על דבר שכבר זכרו, ויש מראה על דבר שלא זכרו. וְעָרֹם אָשׁוּב <b>שָׁמָּה</b> <small>(איוב א, כא)</small>, והוא רמז לקבר ולפי שזכר <b>אִמּוֹ</b> והאדמה כמו אמו אמר שמה כאילו זכר האדמה. <b>וְעַל כָּל הַמַּעֲשֶׂה שָׁם</b>, מורה על אותו עת שהוא יום המשפט. <b>שָׁמַיִם</b> וָאָרֶץ <small>(בראשית יד, יט)</small>, אַף <b>שָׁמָיו</b> יַעַרְפוּ טָל <small>(דברים לג, כח)</small>, וְנָתַתִּי אֶת <b>שְׁמֵיכֶם</b> <small>(ויקרא כו, יט)</small>, לא ימצא בלשון יחיד. וכתב אדוני אבי ז"ל כי פירוש שמים שם מים שנאמר יְהִי רָקִיעַ בְּתוֹךְ הַמָּיִם וִיהִי מַבְדִּיל בֵּין מַיִם לָמָיִם <small>(בראשית א, ו)</small>. ואמר וַיִּקְרָא אֱלֹהִים לָרָקִיעַ <b>שָׁמָיִם</b> <small>(בראשית א, ח)</small>, כלומר שם מים. ולהתחברות שתי <b>ממ</b>י"ן חסרו האחת כמו שעשו במלת <b>יְרֻבַּעַל</b> מן יָרֶב בּוֹ הַבַּעַל <small>(שופטים ו, לב)</small> <b>יְרֻבֶּשֶׁת</b> מן ירב בו הבשת <small>(שמואל ב' יא, כא)</small>. ונקראו השמים העליונים על שם הרקיע כמו כן שמים. וכן בדברי רבותינו ז"ל <small>(חגיגה יב ע"א)</small> מאי שמים? אמר רבי יוסי בר חנינא שם מים. ונשאל זה השם לרחוק הקצוות אִם יִהְיֶה נִדַּחֲךָ בִּקְצֵה <b>הַשָּׁמָיִם</b> <small>(דברים ל, ד)</small>, בָּאִים מֵאֶרֶץ מֶרְחָק מִקְצֵה <b>הַשָּׁמָיִם</b> <small>(ישעיה יג, ה)</small>. ונשאל לגובה האויר גְּדֹלֹת וּבְצוּרֹת <b>בַּשָּׁמָיִם</b> <small>(דברים א, כח)</small>, אֲשֶׁר תָּעוּף<b> בַּשָּׁמָיִם</b> <small>(דברים ד, יז)</small>, וּמִגְדָּל וְרֹאשׁוֹ <b>בַשָּׁמַיִם</b> <small>(בראשית יא, ד)</small>, יַסַּע קָדִים <b>בַּשָּׁמָיִם</b> <small>(תהלים עח, כו)</small>, וַיִּזְרְקוּ עָפָר עַל רָאשֵׁיהֶם <b>הַשָּׁמָיְמָה</b> <small>(איוב ב, יב)</small>.
<h3>שׁמם</h3>
עַל הַר צִיּוֹן <b>שֶׁשָּׁמֵם</b> <small>(איכה ה, יח)</small>, לֵאמֹר <b>שָׁמֵמֻה</b> [<b>שָׁמֵמוּ</b>] <small>(יחזקאל לה, יב)</small>, נכתב ב<b>ה"א</b> וקריאתו ב<b>ו"ו</b>. עַל אֲשֶׁר <b>שָׁמֵמָה</b> <small>(שם טו)</small>. כַּאֲשֶׁר <b>שָׁמְמוּ</b> עָלֶיךָ רַבִּים <small>(ישעיה נב, יד)</small> יַעַן בְּיַעַן<b> שַׁמּוֹת</b> וְשָׁאֹף אֶתְכֶם מִסָּבִיב <small>(יחזקאל לו, ג)</small>, והוא <b>מקור</b> בשקל הֲשָׁכַח <b>חַנּוֹת</b> אֵל <small>(תהלים עז, י)</small>, וָאֹמַר<b> חַלּוֹתִי</b> הִיא <small>(תהלים עז, יא)</small>. <b>יָשֹׁמּוּ</b> יְשָׁרִים עַל זֹאת <small>(איוב יז, ח)</small>, <b>שֹׁמּוּ</b> שָׁמַיִם <small>(ירמיה ב, יב)</small>, <b>יִשֹּׁם</b> וְשָׁרָק <small>(מלכים א' ט, ח)</small>. ולפי דעתי <b>אֶשֹּׁם</b> וְאֶשְׁאַף <small>(ישעיה מב, יד)</small>, פעל <b>יוצא</b>. וכן <b>שַׁמּוֹת</b> ושאף. <b>והשם</b> <b>שְׁמָמָה</b> תִהְיֶה כָּל הָאָרֶץ <small>(ירמיה ד, כז)</small>, <b>שִׁמְמוֹת</b> עוֹלָם אֶתֶּנְךָ <small>(יחזקאל לה, ט)</small>. ומשקל אחר <b>לְשִׁמְמָה וּשְׁמָמָה</b> <small>(שם ז)</small>. ומשקל אחר <b>שְׁמָמָה וּמְשַׁמָּה</b> לג, כח)</small>, כִּי מֵי נִמְרִים <b>מְשַׁמּוֹת</b> יִהְיוּ <small>(ישעיה טו, ו)</small>. ומשקל אחר בִּמְשׂוּרָה <b>וּבְשִׁמָּמוֹן</b> יִשְׁתּוּ <small>(יחזקאל ד, טז)</small>. ומשקל אחר <b>שַׁמָּה</b> וְשַׁעֲרוּרָה <small>(ירמיה ה, ל)</small>, אֲשֶׁר שָׂם <b>שַׁמּוֹת</b> בָּאָרֶץ <small>(תהלים מו, ט)</small>. <b>והנפעל</b> <b>וְנָשַׁמּוּ</b> הַכֹּהֲנִים <small>(ירמיה ד, ט)</small>, <b>נָשַׁמָּה</b> כָּל הָאָרֶץ <small>(ירמיה יב, יא)</small>, וְהָאָרֶץ <b>הַנְּשַׁמָּה</b> <small>(יחזקאל לו, לד)</small>, וְעָרִים <b>נְשַׁמּוֹת</b> <small>(ישעיה נד, ג)</small>, <b>וְהַנְשַׁמּוֹת</b> וְהַנֶּהֱרָסוֹת <small>(יחזקאל לו, לה)</small>. <b>והפעל הכבד</b> [הִפְעִיל] <b>וַהֲשִׁמֹּתִי</b> אֲנִי אֶת הָאָרֶץ <small>(ויקרא כו, לב)</small>,<b> הֲשִׁמּוֹתָ</b> כָּל עֲדָתִי <small>(איוב טז, ז)</small>, לְמַעַן <b>אֲשִׁמֵּם</b> <small>(יחזקאל כ, כו)</small>. <b>מַשְׁמִים</b> בְּתוֹכָם <small>(יחזקאל ג, טו)</small>, והוא <b>עומד</b>. אִם לֹא<b> יַשִּׁים</b> עֲלֵיהֶם נְוֵהֶם <small>(ירמיה מט, כ)</small>. ואדוני אבי ז"ל כתב כי ישים שרשו <b>יָשַׁם</b>. וכבר כתבנוהו שם. פְּנוּ אֵלַי <b>וְהָשַׁמּוּ</b> <small>(איוב כא, ה)</small>, אין ה<b>שי"ן</b> דגושה וה<b>ה"א</b> תקרא בקמץ רחב. כן נמצא בספרים המדוייקים, והוא ציווי ופתח ה<b>שי"ן</b> תחת צרי ומשפטו <b>וְהָשֵׁמּוּ</b>. ורבי יונה כתב כי ה<b>שי"ן</b> דגושה ויקרא ה<b>ה"א</b> אם כן בקמץ חטף אבל הוא פירש אותו גם כן ציווי ואמר כי היה ראוי להיות על דמיון <b>הָסֵבִּי</b> עֵינַיִךְ <small>(שיר השירים ו, ה)</small>. <b>והמקור משלא נזכר פעלו</b> [הָפְעַל] כֹּל יְמֵי <b>הָשַּׁמָּה</b> <small>(ויקרא כו, לד)</small>, ה<b>שי"ן</b> וה<b>מ"ם</b> דגושים. <b>בָּהְשַׁמָּה</b> מֵהֶם <small>(שם מג)</small>, נהפך הקמץ החטף ב<b>בי"ת</b> השימוש להקל. וכבר זכרנו דקדוקם בחלק הדקדוק. ומלת השמה ובהשמה <b>ה"א</b> הנקבה רפה ודינה במפיק. <b>וכבד</b> <b>אחר</b> [פִּעֵל] וָאֵשְׁבָה <b>מְשׁוֹמֵם</b> <small>(עזרא ט, ג)</small>. <b>והיוצא</b> וְעַל כְּנַף שִׁקּוּצִים <b>מְשֹׁמֵם</b> <small>(דניאל ט, כו)</small>, כלומר משומם הרואים. ואפשר גם הוא עומד כלומר על פרישת השקוצים יהיה אדם משומם ותמה. <b>והתאר</b> אָבְלָה עָלַי<b> שְׁמֵמָה</b> <small>(ירמיה יב, יא)</small>. ומשקל אחר שָׂמַנִי<b> שֹׁמֵם</b> <small>(איכה ג, יא)</small>, תִּתַּךְ עַל <b>שׁוֹמֵם</b> <small>(דניאל ט, כז)</small> וְלָתֵת שִׁקּוּץ <b>שֹׁמֵם</b> <small>(דניאל יב, יא)</small>, הָיוּ בָנַי <b>שׁוֹמֵמִים</b> <small>(איכה א, טו)</small>. וב<b>נו"ן</b> מקום <b>מ"ם</b> כָּל שְׁעָרֶיהָ <b>שׁוֹמֵמִין</b> <small>(איכה א, ד)</small>. כִּי רַבִּים בְּנֵי <b>שׁוֹמֵמָה</b> <small>(ישעיה נד, א)</small>, כלומר שאינה בעולה. והקבוץ נְחָלוֹת <b>שֹׁמֵמוֹת</b> <small>(ישעיה מט, ח)</small>, כלכם בצרי ה<b>מ"ם</b>. <b>והשם</b> במשקל זה אלא שה<b>מ"ם</b> בשוא <b>שֹׁמְמוֹת</b> דּוֹר וָדוֹר <small>(ישעיה סא, ד)</small>, וּרְאֵה <b>שֹׁמְמֹתֵינוּ</b> <small>(דניאל ט, יח)</small>. ויתכן שהם <b>תאר</b>. וְלֶחֳרָבוֹת <b>הַשֹּׁמְמוֹת</b> <small>(יחזקאל לו, ד)</small>, במקצת ספרים בצרי ה<b>מ"ם</b> ובמקצתם בשוא. <b>וההתפעל</b> לָמָּה <b>תִּשּׁוֹמֵם</b> <small>(קהלת ז, טז)</small>,<b> וָאֶשְׁתּוֹמֵם</b> עַל הַמַּרְאֶה <small>(דניאל ח, ט)</small> <b>וְאֶשְׁתּוֹמֵם</b> וְאֵין סוֹמֵךְ <small>(ישעיה סג, ה)</small>, בְּתוֹכִי <b>יִשְׁתּוֹמֵם</b> לִבִּי <small>(תהלים קטג, ד)</small>, ואפשר להיות <b>לָמָּה תִּשּׁוֹמֵם</b> ממין <b>נפעל</b>. כלם ענין שממה יש מהם שממה בענין חרבה, ויש מהם שממה בענין התמיהה.
<h3>שֹמם</h3>
<b>שְׂמָמִית</b> בְּיָדַיִם תְּתַפֵּשׂ <small>(משלי ל, כח)</small>, כתב רבי יונה ז"ל <b>כטא"ף</b> בערבי. והוא הדרור שקורין לה בלע"ז אורונדול"א. ויש מפרשים שהיא שקורין לה בלע"ז בוגיא"ה שצורתה כצורת אדם ותתפוש בידיה מה שיתנו לה והיא בהיכלי מלך לשחוק בה. ויש לפרש <b>ארני"א</b> בלע"ז והיא העש שבונה ביתה אפילו בהיכלי מלך. וכן בדברי רבותינו ז"ל <small>(שבת עו ע"ב)</small> חמשה אימת הן אימת חלש על גבור, אימה מפגיע על ארי, אימת יתוש על הפיל, אימת כלבית על לויתן, אימת סנונית על הנשר, אימת שממית על עקרב. ופירשו בו <b>ארני"א</b> בלע"ז. וסנונית פירש רבינו הייא ז"ל <b>כטא"ף</b> בערבי. אם כן שממית אינו <b>כטא"ף</b>.
<h3>שׁמד</h3>
<b>וְנִשְׁמַד</b> כָּל הֲמוֹנָהּ <small>(יחזקאל לב, יב)</small>, <b>וְנִשְׁמְדוּ</b> בָּמוֹת אָוֶן <small>(הושע י, ח)</small>, וְלֹא <b>יִשָּׁמֵד</b> שְׁמוֹ מִלְּפָנָי <small>(ישעיה מח, יט)</small>. <b>והכבד</b> [הִפְעִיל] <b>וְהִשְׁמַדְתִּי</b> אֶת בָּמֹתֵיכֶם <small>(ויקרא כו, ל)</small>, <b>וְהִשְׁמַדְתִּיו</b> מִתּוֹךְ עַמִּי <small>(יחזקאל יד, ט)</small>, בְּיַד הָאֱמֹרִי <b>לְהַשְׁמִידֵנוּ</b> <small>(דברים א, כז)</small>, בְּמַטְאֲטֵא <b>הַשְׁמֵד</b> <small>(ישעיה יד, כג)</small>, ידוע.
<h3>שֹמח</h3>
<b>שָׂמַח</b> מִצְרַיִם בְּצֵאתָם <small>(תהלים קה, לח)</small>, לָכֵן <b>שָׂמַח</b> לִבִּי <small>(תהלים טז, ט)</small>, <b>וְשָׂמַח</b> בְּלִבּוֹ <small>(שמות ד, יד)</small>. ובמשקל פעל בצרי יָרוּן <b>וְשָׂמֵחַ</b> <small>(משלי כט, ו)</small>, צָהֲלָה <b>וְשָׂמֵחָה</b> <small>(אסתר ח, טו)</small>. <b>שְׂמַח</b> בָּחוּר בְּיַלְדוּתֶיךָ <small>(קהלת יא, ט)</small>, <b>והצווי</b> הזה לשון גזום <b>מנאצ"א</b> בלע"ז אמר שמח בחור ותראה מה יקרך באחריתך. וכן בֹּאוּ בֵית אֵל<b> וּפִשְׁעוּ</b> <small>(עמוס ד, ד)</small>, וְאַתֶּם בֵּית יִשְׂרָאֵל [וגו'] אִישׁ גִּלּוּלָיו לְכוּ עֲבֹדוּ <small>(יחזקאל כ, לט)</small>. אַל <b>תִּשְׂמְחִי</b> פְלֶשֶׁת כֻּלֵּךְ <small>(ישעיה יד, כט)</small>, <b>שְׂמַח</b> זְבוּלֻן בְּצֵאתֶךָ <small>(דברים לג, יח)</small>. <b>והתאר</b> וְהָיִיתָ אַךְ <b>שָׂמֵחַ</b> <small>(דברים טז, טו)</small>, <b>הַשְּׂמֵחִים</b> אֱלֵי גִיל <small>(איוב ג, כב)</small>. ונשתנה בסמיכות נֶאֶנְחוּ כָּל <b>שִׂמְחֵי</b> לֵב <small>(ישעיה כד, ז)</small>. ולא נשתנה <b>שְׂמֵחֵי</b> רָעָתִי <small>(תהלים לה, כו)</small>. <b>והשם</b> כִּי <b>בְשִׂמְחָה</b> תֵצֵאוּ <small>(ישעיה נה, יב)</small>, וְשִׁבַּחְתִּי אֲנִי אֶת <b>הַשִּׂמְחָה</b> <small>(קהלת ח, טו)</small>, וּבְיוֹם <b>שִׂמְחַתְכֶם</b> <small>(במדבר י, י)</small>. ועל דרך ההשאלה אוֹר צַדִּיקִים <b>יִשְׂמָח</b> <small>(משלי יג, ט)</small>, וענינו התוספת. ובענין הזה אמרו רבותינו ז"ל <small>(סוכה ז ע"א)</small> לטפח הגדול שוחק ובהפכו אמרו טפח עצב. <b>והכבד</b> [פִּעֵל] <b>שַׂמֵּחַ שִׂמֳּחָהוּ</b> <small>(ירמיה כ, טו)</small>, חֲכַם בְּנִי <b>וְשַׂמַּח</b> לִבִּי <small>(משלי כז, יא)</small>, <b>הַמְשַׂמֵּחַ</b> אֱלֹהִים וַאֲנָשִׁים <small>(שופטים ט, יג)</small>. <b>וכבד אחר</b> [הִפְעִיל] <b>הִשְׂמַחְתָּ</b> כָּל אוֹיְבָיו <small>(תהלים פט, מג)</small>. ורבי יונה הוציא לענין אחר <b>וְשִׁבַּחְתִּי אֲנִי אֶת הַשִּׂמְחָה</b> רצונו לומר ההסתפקות. ואין צורך. ואמת כי השמח בחלקו הוא המסתפק במה שיש לו. וענין הפסוק שישמח האדם במה שיש לו ויאכל וישתה ויראה את נפשו טוב בעמלו.
<h3>שׁמט</h3>
כִּי <b>שָׁמְטוּ</b> הַבָּקָר <small>(שמואל ב' ו, ו)</small> כלומר נשמטו הבקר מתחת הארון. ודעת התרגום כי הוא יוצא שאמר <b>מְרַגוֹהִי תּוֹרַיָא</b>. ותרגום וְנִדְּחָה יָדוֹ <small>(דברים יט, ה)</small> <b>וְתִתְמְרֵג יְדֵהּ</b>. <b>וְשָׁמַטְתָּה</b> וּבְךָ מִנַּחֲלָתְךָ <small>(ירמיה יז, ד)</small>, פירוש ושמטתה והשמטה תהיה בך שתשמט מנחלתך לפי שלא שמטתה אותה בהיותך בה. אלו <b>עומדים</b>. ואשר <b>יוצאים</b> <b>תִּשְׁמְטֶנָּה</b> וּנְטַשְׁתָּהּ <small>(שמות כג, יא)</small>, וַיֹּאמֶר <b>שִׁמְטֻהָו</b> [<b>שִׁמְטוּהָ</b>] וַיִּשְׁמְטוּהָ <small>(מלכים ב' ט, לג)</small>, <b>שָׁמוֹט</b> כָּל בַּעַל מַשֵּׁה יָדוֹ <small>(דברים טו, ב)</small>. <b>והנפעל</b> <b>נִשְׁמְטוּ</b> בִידֵי סֶלַע שֹׁפְטֵיהֶם <small>(תהלים קמא, ו)</small>.<b> והכבד</b> [הִפְעִיל] <b>תַּשְׁמֵט</b> יָדֶךָ <small>(דברים טו, ג)</small>. ורבי יונה שמטו ולא זכרו. <b>והשם</b> שְׁנַת <b>הַשְּׁמִטָּה</b> <small>(שם ט)</small>. כלם ענין עזיבת הדבר ונטישתו. ורבי יונה פירש<b> כִּי שָׁמְטוּ הַבָּקָר</b>, שנתפרקו פרקיהן ואיבריהם מגדולת הארון וטהרתו. וכן כתב אדוני אבי ז"ל.
<h3>שֹמך</h3>
וַתְּכַסֵּהוּ <b>בַּשְּׂמִיכָה</b> <small>(שופטים ד, יח)</small>, <b>קו"ט</b> בלע"ז. ויש לועזין וילד"א. ולפי שהוא בגד עב נקרא כן. וכן בדברי רבותינו ז"ל <small>(חולין נה, ריש ע"ב)</small> קורין לדבר עב סמיכא, ואף על פי שזה כתוב ב<b>שֹי"ן</b> מה כתוב ב<b>סמ"ך</b>. וכבר כתבתי אותו באות ה<b>סמ"ך</b>. ובויקרא רבה בסדר אחרי מות <small>(פרשה כג. דף קצו, סוף ע"א)</small> <b>וַתְּכַסֵּהוּ בַּשְּׂמִיכָה</b> רבנן דתמן אמרי בסודרא, רבנן דהכא אמרי במשיכלא. אמר רבי שמעון בן לקיש חזרנו על כל המקרא ולא מצאנו כלי ששמו שמיכה, מהו שמיכה? ב<b>שׁי"ן</b> רוצה לומר <b>שְׁמִי</b> <b>כה</b>, כלומר שמי הוא כאן שמעיד על יעל שלא נגע בה סיסרא.
<h3>שֹמל</h3>
<b>שְׂמֹאול</b> בַּעֲשׂתוֹ וְלֹא אָחַז <small>(איוב כג, ט)</small>, ה<b>אל"ף</b> תמורת <b>ו"ו</b> המשך.<b> והפעל הכבד</b> [הִפְעִיל] מַיְמִינִים<b> וּמַשְׂמִאלִים</b> בָּאֲבָנִים וּבַחִצִּים בַּקָּשֶׁת <small>(דברי הימים א' יב, ב)</small>, בנוח ה<b>אל"ף</b>. ובלא <b>אל"ף</b> לְהֵמִין <b>וּלְהַשְׂמִיל</b> <small>(שמואל ב' יד, יט)</small>, הָשִׂימִי <b>הַשְׂמִילִי</b> <small>(יחזקאל כא, כא)</small>. והראו ה<b>אל"ף</b> בתנועה ואף על פי שאינה שרשית ואמרו וְכִי <b>תַשְׂמְאִילוּ</b> <small>(ישעיה ל, כא)</small>, וְאִם הַיָּמִין <b>וְאַשְׂמְאִילָה</b> <small>(בראשית יג, ט)</small>. <b>והתאר</b> עם <b>יו"ד</b> היחש <b>שְֹמָאלִי, שְֹמָאלִית</b> ברפיון ה<b>אל"ף</b>. וְשֵׁם <b>הַשְּׂמָאלִי</b> בֹּעַז <small>(דברי הימים ב' ג, יז)</small>, עַל כַּפּוֹ <b>הַשְּׂמָאלִית</b> <small>(ויקרא יד, טז)</small>. ויתכן שהמלת בת ארבע אותיות והוא הנכון בעיני כי לא מצאנו אות נוספת נעה בתוך אותיות השרש כי אם <b>לְדַרְיוֹשׁ</b> הַדָּבָר <small>(עזרא י, טז)</small>. ואולי היא מלה מורכבת. ואשר הוא מן השרש הזה בלי ספק אֶת <b>הַשִּׂמְלָה</b> <small>(בראשית ט, כג)</small>, <b>שִׂמְלָתְךָ</b> לֹא בָלְתָה <small>(דברים ח, ד)</small>, וּכְלֵי זָהָב <b>וּשְׂמָלֹת</b> <small>(שמות ג, כב)</small>, ידוע.
<h3>שׁמן</h3>
<b>שֶׁמֶן</b> זַיִת <small>(שמות כז, כ)</small>, בשש נקודות. <b>כַּשֶּׁמֶן</b> הַטּוֹב עַל הָרֹאשׁ <small>(תהלים קלג, ב)</small>, וְנַהֲרוֹתָם <b>כַּשֶּׁמֶן</b> אוֹלִיךְ <small>(יחזקאל לב, יד)</small>. וְלֹא רֻכְּכָה <b>בַּשָּׁמֶן</b> <small>(ישעיה א, ו)</small>, רצונו לומר במשיחה הראויה למכה. ולפי שמשימין בה שמן נקראת כן. <b>שֶׁמֶן</b> תּוּרַק שְׁמֶךָ <small>(שיר השירים א, ג)</small>, כלומר שהורק מכלי אל כלי וריחו נודף. ורוצה בו שמן רוקח וכנהו בלשון נקבה. ויתכן לומר שמלת <b>תּוּרַק</b> <b>תאר</b> בפלס <b>תּוֹשָׁב</b>, ואם זה בחולם וזה בשורק הכל אחד. ויש מפרשים מזה וְחֻבַּל עֹל מִפְּנֵי <b>שָׁמֶן</b> <small>(ישעיה י, כז)</small>, רצונו לומר מפני חזקיה שהוא משוח בשמן המשחה. <b>וְשֶׁמֶן</b> יְמִינוֹ יִקְרָא <small>(משלי כז, טז)</small>, פירשתי הפסוק בשרש <b>צָפַן</b>. וקרוב לזה <b>שָׁמַנְתָּ</b> עָבִיתָ כָּשִׂיתָ <small>(דברים לב, טו)</small>, <b>שָׁמְנוּ</b> עָשְׁתוּ <small>(ירמיה ה, כח)</small>, <b>וַיִּשְׁמַן</b> יְשֻׁרוּן <small>(דברים לב, טו)</small>. <b>והפעל הנוסף</b> [הִפְעִיל] וַיִּשְׂבְּעוּ <b>וַיַּשְׁמִינוּ</b> <small>(נחמיה ט, כה)</small>, זהו <b>עומד</b>. ואשר הוא יוצא <b>הַשְׁמֵן</b> לֵב הָעָם הַזֶּה <small>(ישעיה ו, י)</small>, ופירשו אדוני אבי ז"ל מקור, רצונו לומר כי הם השמינו את לבם והכבידו אזנם והשעו עיניהם שלא יראו ושלא יבינו.<b> והתאר</b> וְהָיָה דָשֵׁן <b>וְשָׁמֵן</b> <small>(ישעיה ל, כג)</small>, וַיִּמְצְאוּ מִרְעֶה <b>שָׁמֵן</b> וָטוֹב <small>(דברי הימים א' ד, מ)</small>. וכתב אדוני אבי ז"ל אוֹצָר נֶחְמָד <b>וָשֶׁמֶן</b> בִּנְוֵה חָכָם <small>(משלי כא, כ)</small>, <b>תאר</b> כמו <b>שָׁמֵן</b> ובא בפלס <b>מֶלֶך, עֶבֶד</b> שהם <b>שמות תאר</b>.<b> שְׁמֵנָה</b> לַחְמוֹ <small>(בראשית מט, כ)</small>, ארצו המוציאה לחמו. וַאֲדָמָה <b>שְׁמֵנָה</b> <small>(נחמיה ט, כה)</small>. ועל דרך ההשאלה כָּל <b>שָׁמֵן</b> וְכָל אִישׁ חָיִל <small>(שופטים ג, כט)</small>, רוצה לומר בריא וחזק. ויונתן תרגם <b>כָּל אֵימְתָן</b>. <b>והתאר</b> עוד <b>בְּמִשְׁמַנָּיו</b> רָזוֹן <small>(ישעיה י, טז)</small>, וַיַּהֲרֹג <b>בְּמִשְׁמַנֵּיהֶם</b> <small>(תהלים עח, לא)</small>, בחרק ה<b>מ"ם</b> הראשונה. <b>והשם וּמִשְׁמַן</b> בְּשָׂרוֹ יֵרָזֶה <small>(ישעיה יז, ד)</small>, הִנֵּה <b>מִשְׁמַנֵּי</b> הָאָרֶץ <small>(בראשית כז, לט)</small>, גם כן בחרק. ובפתח גם ה<b>מ"ם</b> הראשונה לְכוּ אִכְלוּ <b>מַשְׁמַנִּים</b> <small>(נחמיה ח, י)</small>. ומשקל אחר וּבְשָׂרִי כָּחַשׁ <b>מִשָּׁמֶן</b> <small>(תהלים קט, כד)</small>, בְּקֶרֶן בֶּן <b>שָׁמֶן</b> <small>(ישעיה ה, א)</small>, וכנה המקום בקרן שהיה מקום גבוה, ובן שמן שהיה שמן ודשן. ואדוני אבי ז"ל כתב כי נקראת כן ירושלם לפי שהיה שם מלך משוח וכהן משוח בקרן שמן המשחה. וְחֻבַּל עֹל מִפְּנֵי <b>שָׁמֶן</b> <small>(ישעיה י, כז)</small>, מפני שמנינות וחוזק חזקיהו יחובל עול סנחריב. והקבוץ מִשְׁתֵּה <b>שְׁמָנִים</b> מִשְׁתֵּה שְׁמָרִים שְׁמָנִים מְמֻחָיִם שְׁמָרִים מְזֻקָּקִים <small>(ישעיה כה, ו)</small>. או יהיה זה הקבוץ מענין <b>שֶׁמֶן זַיִת</b>. ונאמר מזה עֲצֵי <b>שָׁמֶן</b> <small>(מלכים א' ו, לא)</small>, וַעֲלֵי עֵץ <b>שֶׁמֶן</b> <small>(נחמיה ח, טו)</small>, והוא העץ הנקרא בלע"ז <b>פי"ן</b> כי הוא שמן. ויונתן תרגם <b>אֲעֵי זֵיתָא</b>. וענין אחר <b>וּשְׁמֹנָה</b> נְסִיכֵי אָדָם <small>(מיכה ה, ד)</small>, <b>שְׁמֹנֶה</b> שָׁנִים <small>(שופטים יב, יד)</small>, <b>וּשְׁמֹנִים</b> שָׁנָה <small>(בראשית ה, כח)</small>, ידוע. <b>בָּאַשְׁמַנִּים</b> כַּמֵּתִים <small>(ישעיה נט, י)</small>, ה<b>אל"ף</b> נוספת ופירושו לפי מקומו בקברים. ויש לומר שהוא בן ארבע אותיות. ואדוני אבי ז"ל כתב שה<b>אל"ף</b> שרש וה<b>נו"ן</b> נוספת וענינו מן <b>תֶּאְשַׁם</b> שֹׁמְרוֹן <small>(הושע יד, א)</small>, וְהָאֲדָמָה לֹא <b>תֵשָׁם</b> <small>(בראשית מז, יט)</small>, לשון שממה מקום שאין שם יישוב והם הקברים.
<h3>שׁמע</h3>
וְיַעֲקֹב <b>שָׁמַע</b> <small>(בראשית לד, ה)</small>, <b>וְשָׁמַע</b> שְׁמוּעָה <small>(ישעיה לז, ז)</small>. ולגזרת פעל בצֵרי אֵת כָּל הַדְּבָרִים אֲשֶׁר <b>שָׁמֵעַ</b> <small>(ירמיה לו, יג)</small>, וּבְשַׁוְּעוֹ אֵלָיו <b>שָׁמֵעַ</b> <small>(תהלים כב, כה)</small>, וְשָׂרָה<b> שֹׁמַעַת</b> <small>(בראשית יח, י)</small>, וכתב הנגיד ז"ל <b>וָאֶשְׁמְעָה</b> אֶחָד קָדוֹשׁ <small>(דניאל ח, יג)</small>, בקמץ חטף. אֲשֶׁר לֹא <b>יִשְׁמַע</b> לְקוֹל מְלַחֲשִׁים <small>(תהלים נח, ו)</small> <b>וַיִּשְׁמַע</b> אַבְרָם לְקוֹל שָׂרָי <small>(בראשית טז, ב)</small> <b>שְׁמַע</b> קוֹל תַּחֲנוּנַי <small>(תהלים כח, ב)</small>, <b>וַיִּשְׁמַע</b> אֱלֹהִים אֶת קוֹל הַנַּעַר <small>(בראשית כא, יז)</small>, <b>וַיִּשְׁמַע</b> י"י אֵלַי <small>(דברים ט, יט)</small>, <b>שְׁמַע</b> בְּקֹלִי <small>(בראשית כז, יג)</small>, וְלֹא <b>שָׁמְעוּ</b> בְּתוֹרָתוֹ <small>(ישעיה מב, כד)</small>, כִּי <b>שָׁמַע</b> אֱלֹהִים אֶל קוֹל הַנַּעַר <small>(בראשית כא, יז)</small>, <b>שָׁמֹעַ אֶשְׁמַע</b> צַעֲקָתוֹ <small>(שמות כב, כב)</small>, <b>שְׁמַעַן</b> קוֹלִי <small>(בראשית ד, כג)</small>, יַעַן אֲשֶׁר <b>שְׁמַעְתֶּם</b> עַל מִצְוַת יְהוֹנָדָב אֲבִיכֶם <small>(ירמיה לה, יח)</small>, אַל <b>תִּשְׁמְעוּ</b> עַל דִּבְרֵי הַנְּבִאִים הַנִּבְּאִים לָכֶם <small>(ירמיה כג, טז)</small>, <b>לִשְׁמֹעַ</b> עַל דִּבְרֵי עֲבָדַי הַנְּבִאִים <small>(ירמיה כו, ה)</small>, הִנֵּה <b>שְׁמֹעַ</b> מִזֶּבַח טוֹב <small>(שמואל א' טו, כב)</small>. <b>והשם</b> כַּאֲשֶׁר <b>שֵׁמַע</b> לְמִצְרָיִם יָחִילוּ כְּשֵׁמַע צֹר <small>(ישעיה כג, ה)</small>, בצרי. ויש מהם בסגול כאשר כתבנו בחלק הדקדוק. ומשקל אחר שָׁמַעְנוּ אֶת <b>שָׁמְעוֹ</b> <small>(ירמיה ו, כד)</small>, וַיְהִי <b>שָׁמְעוֹ</b> בְּכָל הָאָרֶץ <small>(יהושע ו, כז)</small>. ומשקל אחר וּבָא בַשָּׁנָה <b>הַשְּׁמוּעָה</b> <small>(ירמיה נא, מו)</small>, מִי הֶאֱמִין<b> לִשְׁמֻעָתֵנוּ</b> <small>(ישעיה נג, א)</small>. ומשקל אחר וְלֹא <b>לְמִשְׁמַע</b> אָזְנָיו יוֹכִיחַ <small>(ישעיה יא, ג)</small>.<b> והנפעל</b> וְהַקֹּל <b>נִשְׁמַע</b> <small>(בראשית מה, טז)</small>, לֹא <b>יִשָּׁמַע</b> עַל פִּיךָ <small>(שמות כג, יג)</small>, בַּשְּׁמוּעָה <b>הַנִּשְׁמַעַת</b> בָּאָרֶץ <small>(ירמיה נא, מו)</small>, <b>וַתִּשָּׁמַע</b> שִׂמְחַת יְרוּשָׁלַם מֵרָחוֹק <small>(נחמיה יב, מג)</small>, <b>וַיִּשָּׁמַע</b> בְּקוֹלָם וַתָּבוֹא תְפִלָּתָם לִמְעוֹן קָדְשׁוֹ לַשָּׁמָיִם <small>(דברי הימים ב' ל, כז)</small>, כלומר היה נשמע להם ומרוצה. וכן וּבְנֵי עַמּוֹן <b>מִשְׁמַעְתָּם</b> <small>(ישעיה יא, יד)</small>, כלומר נשמעים אליהם ותחת עבדותם. וכן וַיְשִׂמֵהוּ דָוִד אֶל <b>מִשְׁמַעְתּוֹ</b> <small>(שמואל ב' כג, כג)</small>, וְסָר אֶל <b>מִשְׁמַעְתֶּךָ</b> <small>(שמואל א' כב, יד)</small>, <b>לְשֵׁמַע</b> אֹזֶן <b>יִשָּׁמְעוּ</b> לִי <small>(תהלים יח, מה)</small>.<b> והכבד</b> [פִּעֵל] <b>וַיִּשְׁמַע</b> שָׁאוּל <small>(שמואל א' כג, ח)</small>, פירוש אספם, וקבצם שיהיו נשמעים אליו. <b>וכבד אחר</b> [הִפְעִיל] וַי"י <b>הִשְׁמִיעַ</b> אֶת מַחֲנֵה אֲרָם <small>(מלכים ב' ז, ו)</small>, <b>הַשְׁמִיעוּ</b> הַלְלוּ וְאִמְרוּ <small>(ירמיה לא, ו)</small>, <b>הַשְׁמִיעוּ</b> אֶל בָּבֶל רַבִּים <small>(ירמיה נ, כט)</small>, פירוש אספו וקבצו אותם שיהיו נשמעים אליכם לבוא אל בבל. וכן <b>הַשְׁמִיעוּ</b> עָלֶיהָ מַמְלְכֹות אֲרָרַט מִנִּי וְאַשְׁכְּנָז <small>(ירמיה נא, כז)</small>. <b>והשם</b> <b>לְהַשְׁמָעוּת</b> אָזְנָיִם <small>(יחזקאל כד, כו)</small>. וְאָסָף בַּמְצִלְתַּיִם <b>מַשְׁמִיעַ</b> <small>(דברי הימים א' טו, ה)</small>, פירוש משמיע קול. וְעִמָּהֶם הֵימָן וִידוּתוּן חֲצֹצְרוֹת וּמְצִלְתַּיִם <b>לְמַשְׁמִיעִים</b> <small>(דברי הימים א' טז, מב)</small>, פירוש להיותם משמיעים, וכן וְחֶרֶב אוֹיְבֶיךָ לְמַשֶּׂגֶת <small>(דברי הימים א' כא, יב)</small> להיותו משגת. כלם ענין שמועה יש מהם שמועה לבד, ויש מהם שמועה לקבלה. ועוד יש מהם שמועת הבנה דַּבֶּר נָא אֶל עֲבָדֶיךָ אֲרָמִית כִּי <b>שֹׁמְעִים</b> אֲנָחְנוּ <small>(ישעיה לו, יא)</small>, גּוֹי אֲשֶׁר לֹא <b>תִשְׁמַע</b> לְשֹׁנוֹ <small>(דברים כח, מט)</small>, לֵב <b>שֹׁמֵעַ</b> <small>(מלכים א' ג, ט)</small>. ויש לפרש מזה <b>תִּשְׁמַע</b> חֲלוֹם לִפְתֹּר אֹתוֹ <small>(בראשית מא, טו)</small>.
<h3>שׁמץ</h3>
וַתִּקַּח אָזְנִי <b>שֵׁמֶץ</b> מֶנְהוּ <small>(איוב ד, יב)</small>, בחמש נקודות קצת דבר ממנו. וענין אחר<b> לְשִׁמְצָה</b> בְּקָמֵיהֶם <small>(שמות לב, כה)</small>, פירושו לדבה ולשם רע. וכן וּמַה <b>שֵּׁמֶץ</b> דָּבָר נִשְׁמַע בּוֹ <small>(איוב כו, יד)</small>. והנכון לפרש זה מהענין הראשון כלומר מה שמספר אדם מגבורותיו קצת והמעט מהם הוא. ואמרו כי לשון שמץ הוא מעט המעט עד שלא יוכל אדם לשערו.
<h3>שׁמר</h3>
וְאָבִיו <b>שָׁמַר</b> אֶת הַדָּבָר <small>(בראשית לז, יא)</small>. וְעֶבְרָתוֹ <b>שְׁמָרָה</b> נֶצַח <small>(עמוס א, יא)</small>, ה<b>ה"א</b> נחה ועקרה במפיק. ויש אומרים כי ה<b>ה"א</b> נוספת לפי שהמלה <b>מלעיל</b>. <b>וּשְׁמַרְתֶּם</b> וַעֲשִׂיתֶם <small>(דברים ד, ו)</small>,<b> וּשְׁמָרוֹ</b> כְּרֹעֶה עֶדְרוֹ <small>(ירמיה לא, י)</small>, <b>שֹׁמֵר</b> לְרֹאשִׁי אֲשִׂימְךָ <small>(שמואל א' כח, ב)</small>, כִּי <b>שָׁמַרְתִּי</b> דַּרְכֵי י"י <small>(שמואל א' ב' כב,. אֲנִי <b>שָׁמַרְתִּי</b> אָרְחוֹת פָּרִיץ <small>(תהלים יז, ד)</small>, פירוש שמרתי אותם שלא ילך בם אדם בעבור בִּדְבַר שְׂפָתֶיךָ <small>(שם)</small> שאמרת. ועל דרך הזה <b>לִשְׁמֹר</b> אֶת דֶּרֶךְ עֵץ הַחַיִּים <small>(בראשית ג, כד)</small>. <b>שֹׁמֵר</b> הַפַּרְדֵּס <small>(נחמיה ב, ח)</small>. <b>שָׁמְרֵנִי</b> אֵל כִּי חָסִיתִי בָךְ <small>(תהלים טז, א)</small>, ה<b>שי"ן</b> מעמדת בגעיא. וכן <b>שָׁמְרָה</b> נַפְשִׁי כִּי חָסִיד אָנִי <small>(תהלים פו, ב)</small>. שִׁיתָה י"י <b>שָׁמְרָה</b> לְפִי <small>(תהלים קמא, ג)</small>, <b>צווי</b>, ופירושו <b>שִׁיתָה י"י</b> דבר נכון בפי ושמרהו מחטוא, על דרך וּמֵי"י מַעֲנֵה לָשׁוֹן <small>(משלי טז, א)</small>. ויתכן להיות <b>שָׁמְרָה לְפִי</b> שם בפלס <b>חָכְמָה, עָרְמָה</b>. אֲנִי פִּי מֶלֶךְ <b>שְׁמוֹר</b> <small>(קהלת ח, ב)</small>, פירוש אני מזהירך פי מלך שמור. <b>שִׁמְרוּ</b> מִי בַּנַּעַר <small>(שמואל ב' יח, יב)</small>, וְרַק אַתֶּם <b>שִׁמְרוּ</b> מִן הַחֵרֶם <small>(יהושע ו, יח)</small>, פירוש שמרו איש חברו מן החרם, כי אם יקח אחד תהיו כולכם ענושים על אשר לא שמרתם. וזהו שאמר <small>(שם)</small> וְשַׂמְתֶּם אֶת מַחֲנֵה יִשְׂרָאֵל לְחֵרֶם, לפיכך נענשו ישראל בעבור עכן, ואמר<b> חָטָא</b> יִשְׂרָאֵל ז, יא)</small> בעבור שלא שמרו שלא יקח אדם ממנו. לֹא <b>תִשְׁמוֹר</b> עַל חַטָּאתִי <small>(איוב יד, טז)</small>, פירוש לא תשמור רק על חטאתי כמו אֵין טוֹב בָּאָדָם שֶׁיֹּאכַל וְשָׁתָה <small>(קהלת ב, כד)</small>, רק שיאכל. או יהיה פירוש לא תשמור לא תמתין, כלומר מיד תענישני ולא תאריך לי. וכמוהו בדברי רבותינו ז"ל <small>(ברכות ג ע"א)</small> שמור לי על הפתח כלומר המתן לי. וַיִּתֵּן אֹתָם <b>בְּמִשְׁמַר</b> <small>(בראשית מ, ג)</small>, בית הסהר כלומר מקום שיהיו נשמרים. כִּי <b>מִשְׁמֶרֶת</b> אַתָּה עִמָּדִי <small>(שמואל א' כב, כג)</small>, כלומר מופקד ושמור. וְהָיָה לָכֶם <b>לְמִשְׁמֶרֶת</b> <small>(שמות יב, ו)</small>. מִכָּל <b>מִשְׁמָר</b> נְצֹר לִבֶּךָ <small>(משלי ד, כג)</small>, פירוש יותר מכל משמר שמור לבך. <b>והנפעל</b> <b>וְנִשְׁמַרְתֶּם</b> מְאֹד <small>(דברים ד, טו)</small>, <b>הִשָּׁמֶר</b> בְּנֶגַע <small>(דברים כד, ח)</small>, <b>הִשָּׁמֶר</b> לְךָ פֶּן תַּעֲלֶה <small>(דברים יב, יג)</small>, <b>הִשָּׁמְרוּ</b> לָכֶם עֲלוֹת <small>(שמות יט, יב)</small>.<b> והכבד</b> [פִּעֵל] <b>מְשַׁמְּרִים</b> הַבְלֵי שָׁוְא <small>(יונה ב, ט)</small>. <b>וההתפעל</b> <b>וְיִשְׁתַּמֵּר</b> חֻקּוֹת <small>(מיכה ו, טז)</small>,<b> וָאֶשְׁתַּמְּרָה</b> מֵעֲוֹנִי <small>(שמואל ב' כב, כד)</small>. וקרוב לענין זה <b>וְאַשְׁמוּרָה</b> בַלָּיְלָה <small>(תהלים צ, ד)</small>, <b>בְּאַשְׁמֹרֶת</b> הַבֹּקֶר <small>(שמות יד, כד)</small>, רֹאשׁ <b>הָאַשְׁמֹרֶת</b> הַתִּיכוֹנָה <small>(שופטים ז, יט)</small>, קִדְּמוּ עֵינַי <b>אַשְׁמֻרוֹת</b> <small>(תהלים קיט, קמח)</small>. אָחַזְתָּ <b>שְׁמֻרוֹת</b> עֵינָי <small>(תהלים עז, ה)</small>, פירוש כאילו אחזת והחזקת בשמורות עיני שיהיו תמיד ערות ולא אישן. ורבי משה הכהן פירשו מהענין הראשון, ופירש שמורות <b>תאר</b> כמו <b>שׁוֹמְרוֹת</b> והם העפעפים ששומרות העינים ואמר אחזת עפעפי שהם שומרות עיני שלא נסגרו ולא ישנתי.<b> מִשְׁמָר</b> לְעֻמַּת<b> מִשְׁמָר</b> <small>(נחמיה יב, כד)</small>, וָאַעֲמִידָה <b>מִשְׁמָרוֹת</b> <small>(נחמיה יג, ל)</small>, כולם ענין ההערה וההקצה ושמירת העתים. ואמרו רבותינו ז"ל <small>(ברכות ג ע"א)</small> שלוש משמרות הוי הלילה. וכן נראה מהפסוק שאמר <b>רֹאשׁ הָאַשְׁמֹרֶת הַתִּיכוֹנָה</b>. ולפיכך נקרא שומר העיר כן לפי שהוא ער בלילה ושומר העיר ויודע עתי הלילה. שָׁוְא שָׁקַד <b>שׁוֹמֵר</b> <small>(תהלים קכז, א)</small>, <b>שֹׁמֵר</b> מַה מִּלַּיְלָה שֹׁמֵר מַה מִּלֵּיל <small>(ישעיה כא, יא)</small>. וענין אחר אַךְ <b>שְׁמָרֶיהָ</b> יִמְצוּ <small>(תהלים עה, ט)</small>, וְשֹׁקֵט הוּא אֶל <b>שְׁמָרָיו</b> <small>(ירמיה מח, יא)</small>, הַקֹּפְאִים עַל <b>שִׁמְרֵיהֶם</b> <small>(צפניה א, יב)</small>, ידוע. <b>והנפעל</b> <b>ממנו</b> <b>הִשָּׁמֵר</b> וְהַשְׁקֵט <small>(ישעיה ז, ד)</small>, והוא <b>מלרע</b> וכל שהוא מענין שמירה הוא <b>מלעיל</b>. ופירוש השמר <b>שֵׁב</b> על שמריך במרגוע ובהשקט. והגאון רב סעדיה פירש אותו ענין שמירה כלומד השמר מעשות מלחמה והשקט לך אל תירא. וענין אחר <b>כְּשָׁמִיר</b> חָזָק מִצֹּר <small>(יחזקאל ג, ט)</small>, בְּצִפֹּרֶן <b>שָׁמִיר</b> <small>(ירמיה יז, א)</small>, מִצּוּר הַחַלָּמִישׁ <small>(דברים ח, טו)</small> תרגום ירושלמי <b>שמרי טינרא</b>. ויש מפרשים <b>בְּצִפֹּרֶן שָׁמִיר</b> הברזל החזק, וקראו כן לענין חזקו כמו שנקרא הצור חחזק שמיר. וענין אחר עַל אַדְמַת עַמִּי קוֹץ <b>שָׁמִיר</b> תַּעֲלֶה <small>(ישעיה לב, יג)</small>, פירוש קוץ ושמיר. <b>שָׁמִיר</b> וָשַׁיִת תֹּאכֵל <small>(ישעיה ט, יז)</small>, מין ממיני הקוצים.
<h3>שׁמשׁ</h3>
<b>שֶׁמֶשׁ</b> יָרֵחַ עָמַד זְבֻלָה <small>(חבקוק ג, יא)</small>, בשש נקודות. פירוש שמש וירח. יוֹמָם <b>הַשֶּׁמֶשׁ</b> לֹא יַכֶּכָּה <small>(תהלים קכא, ו)</small>, <b>הַשֶּׁמֶשׁ</b> יָצָא עַל הָאָרֶץ <small>(בראשית יט, כג)</small>, וְזָרַח <b>הַשֶּׁמֶשׁ</b> <small>(קהלת א, ה)</small>, לֹא יָבוֹא עוֹד <b>שִׁמְשֵׁךְ</b> <small>(ישעיה ס, כ)</small>, וְזָרְחָה לָכֶם יִרְאֵי שְׁמִי <b>שֶׁמֶשׁ</b> צְדָקָה <small>(מלאכי ג, כ)</small>, לְעֵינֵי <b>הַשֶּׁמֶשׁ</b> הַזֹּאת <small>(שמואל ב' יב, יא)</small>. וְשַׂמְתִּי כַּדְכֹד <b>שִׁמְשֹׁתַיִךְ</b> <small>(ישעיה נד, יב)</small>, החלונות שהשמש נכנס בהם.
<h3>שׁן</h3>
<b>שֵׁן</b> רֹעָה <small>(משלי כה, יט)</small>, <b>שֵׁן</b> תַּחַת <b>שֵׁן</b> <small>(שמות כא, כד)</small>. ויתכן ששרש שן <b>שָׁנַן</b> וחבורו יוכיח, תַּחַת <b>שִׁנּוֹ</b> <small>(שמות כא, כז)</small>, <b>שִׁנַּיִךְ</b> כְּעֵדֶר הַקְּצוּבוֹת <small>(שיר השירים ד, ב)</small>, וְהַמַּזְלֵג שְׁלשׁ <b>הַשִּׁנַּיִם</b> <small>(שמואל א' ב, יג)</small>. ובדרך ההשאלה עַל <b>שֶׁן</b> סֶלַע <small>(איוב לט, כח)</small>. וכן במשנה <small>(אהלות פרק שמיני משנה ב. דף נד ע"ב)</small> זכרוהו כפול שאמרו והשננים והסככות והפרכות שהן יכולין לקבל מעזיבה. מה שאמרו השננים רצו בו שני הסלע וענינם ידוע. ומזה הענין עוד עֶשֶׁת<b> שֵׁן</b> <small>(שיר השירים ה, יד)</small>, כִּסֵּא <b>שֵׁן</b> <small>(מלכים א' י, יח)</small>, <b>אווריי"ו</b> בלע"ז. והוא שן הפיל שעושים ממנו מלאכה. וכן קַרְנוֹת <b>שֵׁן</b> וְהָובְנִים [וְהָבְנִים] <small>(יחזקאל כז, טו)</small>, דמה שיני הפיל לקדנוה לפי שהם דומים להם. ולדעת התרגום חסר <b>ו"ו</b> החבור כמו שֶׁמֶשׁ יָרֵחַ <small>(חבקוק ג, יא)</small> ורצונו לומר קרנות ושן והנסמך חסר. וכן תרגם יונתן <b>בְּקַרְנִין דְיָעְלִין וְשֵׁן דְפִיל וְטַוְסִין</b>. וְתוֹלַעַת <b>שָׁנִי</b> <small>(שמות כה, ד)</small>, השני הוא עין אדום והוא <b>כרמ"ז</b> [<b>הקרימ"ז</b>]. <b>שְׁנִי</b> הַתּוֹלַעַת <small>(ויקרא יד, ו)</small>, פירושו אדום בעל התולעת והעין היפה ורוצה בו הכרמ"ז. וַתִּקְשֹׁר עַל יָדוֹ <b>שָׁנִי</b> <small>(בראשית לח, כח)</small> פירוש חוט צבוע בשני. וה<b>יו"ד</b> ב<b>שָׁני</b> ליחש. ובא עם <b>מ"ם</b> הרבים אל אִם יִהְיוּ חֲטָאֵיכֶם<b> כַּשָּׁנִים</b> <small>(ישעיה א, יח)</small>, כִּי כָל בֵּיתָהּ לָבֻשׁ <b>שָׁנִים</b> <small>(משלי לא, כא)</small>, ויתכן שה<b>מ"ם</b> נוספת ו<b>יו"ד</b> שני, שנים במקום <b>ה"א למ"ד</b> הפעל. ואם היתה נקראת ה<b>יו"ד</b> היה שנים כמו <b>חִנָּם</b> בתשלומו <b>חִנְנָם</b> ובהניחם ה<b>יו"ד</b> הטילו ב<b>נו"ן</b> תנועת ה<b>יו"ד</b> שההוא החירק. וזהו הנכון במלה הזאת כי איך טעם לקיבוץ רבים במלה הזאת. ועוד נכתבנו בשרש <b>שָׁנָה</b> והוא הנכון כי שרש <b>שָׁנִי</b>,<b> שָׁנִים</b>,<b> שָׁנָה</b>.
<h3>שׁנן</h3>
אִם <b>שַׁנּוֹתִי</b> בְּרַק חַרְבִּי <small>(דברים לב, מא)</small>, קריאתו <b>מלרע</b>. <b>שָׁנֲנוּ</b> לְשׁוֹנָם כְּמוֹ נָחָשׁ <small>(תהלים קמ, ד)</small>, אֲשֶׁר חִצָּיו <b>שְׁנוּנִים</b> <small>(ישעיה ה, כח)</small>. <b>וההתפעל</b> וְכִלְיוֹתַי <b>אֶשְׁתּוֹנָן</b> <small>(תהלים עג, כא)</small> ענינם ענין חדוד. ומזה נקרא <b>שֵׁן</b> לפי שהוא מחודד. ו<b>אל"ף</b> אשתונן מקום <b>ה"א</b> ההפעל ופירושו וכל אחד מכליותי השתונן. ואף על פי שזכר כליות בלשון נקבות מצאנו כמוהו רבים בשמות זכר ונקבה. או יהיה ה<b>אל"ף אל"ף</b> המדבר ופירושו ועם כליותי אשתונן. או יהיה פירושו בלא חסרון כמו שכתבנו אותו בשרש <b>אָוָה</b> עם הדומים לו. וענין אחר <b>וְשִׁנַּנְתָּם</b> לְבָנֶיךָ <small>(דברים ו, ז)</small> לְמָשָׁל <b>וְלִשְׁנִינָה</b> <small>(דברים כח, לז)</small>, ענין הדבור התמידי.
<h3>שֹנא</h3>
אֲשֶׁר <b>שָׂנֵא</b> י"י אֱלֹהֶיךָ <small>(דברים טז, כב)</small>, <b>שְׂנֵאתֶם</b> אֹתִי <small>(בראשית כו, כז)</small>, <b>שֹׂנֵא</b> לְרֵעֵהוּ <small>(דברים יט, יא)</small>, <b>שֹׂנְאֵי</b> בָצַע <small>(שמות יח, כא)</small>, כִּי <b>שְׂנוּאָה</b> לֵאָה <small>(בראשית כט, לא)</small>. <b>והתאר</b> הַבֵּן הַבְּכֹר <b>לַשְּׂנִיאָה</b> <small>(דברים כא, טו)</small>, בפלס <b>נְבִיאָה</b>. וַיּוֹסִפוּ עוֹד <b>שְׂנֹא</b> אֹתוֹ <small>(בראשית לז, ח)</small>. כִּי גְדוֹלָה <b>הַשִּׂנְאָה</b> אֲשֶׁר <b>שְׂנֵאָהּ</b> <small>(שמואל ב' יג, טו)</small>, <b>בְּשִׂנְאַת</b> י"י אֹתָנוּ <small>(דברים א, כז)</small>, מקור או שם סמוך משנאה. ומקור אחר יִרְאַת י"י <b>שְׂנֹאת</b> רָע <small>(משלי ח, יג)</small>.<b> והנפעל</b> גַּם לְרֵעֵהוּ<b> יִשָּׂנֵא</b> רָשׁ <small>(משלי יד, כ)</small>.<b> והכבד</b> [פִּעֵל] הֲלוֹא <b>מְשַׂנְאֶיךָ</b> י"י <b>אֶשְׂנָא</b> <small>(תהלים קלט, כא)</small> וְיָנֻסוּ<b> מְשַׂנְאֶיךָ</b> מִפָּנֶיךָ <small>(במדבר י, לה)</small>, ענינם ידוע. ויש בהם שאינה שנאה ממש כמו כִּי <b>שְׂנוּאָה</b> לֵאָה <small>(בראשית כט, לא)</small>, לא היה שונא אותה, אלא לפי שהיה אוהב רחל יותר קרא לאה שנואה. וכן הָאַחַת אֲהוּבָה וְהָאַחַת <b>שְׂנוּאָה</b> <small>(דברים כא, טו)</small>.
<h3>שׁנב</h3>
בְּעַד <b>הָאֶשְׁנָב</b> <small>(שופטים ה, כח)</small>, בְּעַד <b>אֶשְׁנַבִּי</b> נִשְׁקָפְתִּי <small>(משלי ז, ו)</small>, פירושו חלון.
<h3>שׁנה</h3>
כִּי אֲנִי י"י לֹא <b>שָׁנִיתִי</b> <small>(מלאכי ג, ו)</small>.<b> יִשְׁנֶא</b> הַכֶּתֶם הַטּוֹב <small>(איכה ד, א)</small>, ב<b>אל"ף</b> ובסגול. עִם <b>שׁוֹנִים</b> אַל תִּתְעָרָב <small>(משלי כד, כא)</small>, וְדָתֵיהֶם <b>שֹׁנוֹת</b> מִכָּל עָם <small>(אסתר ג, ח)</small>, <b>וְשֹׁנֶה</b> בְדָבָר <small>(משלי יז, ט)</small>.<b> והפעל הכבד</b> [פִּעֵל] <b>וְשִׁנָּא</b> אֵת בִּגְדֵי כִלְאוֹ <small>(מלכים ב' כה, כט)</small>, כתוב ב<b>אל"ף</b> במלכים, וב<b>ה"א</b> בירמיה <small>(נב, לג)</small>. <b>וַיְשַׁנּוֹ</b> אֶת טַעְמוֹ <small>(שמואל א' כא, יד)</small>, באה הידיעה אחר הכינוי. וכן וַתִּרְאֵהוּ אֶת הַיֶּלֶד <small>(שמות ב, ו)</small> ודומיהם שזכרנו בחלק הדקדוק.<b> ושלא נזכר פעלו ממנו</b> [פֻּעַל] וְעֹז פָּנָיו <b>יְשֻׁנֶּא</b> <small>(קהלת ח, א)</small>, ב<b>אל"ף</b> ובסגול. <b>וההתפעל</b> קוּמִי נָא <b>וְהִשְׁתַּנִּית</b> <small>(מלכים א' יד, ב)</small>, ענין השינוי ידוע. וענין אחר יוֹם <b>שֵׁנִי</b> <small>(בראשית א, ח)</small>. וּפַר <b>הַשֵּׁנִי</b> שֶׁבַע שָׁנִים <small>(שופטים ו, כה)</small>, יש מפרשים כי ענינו שני לבטן. והנכון כי ענינו שני לפר אשר זכר <small>(שם)</small> קַח אֶת פַּר הַשּׁוֹר אֲשֶׁר לְאָבִיךָ. וענין שבע שנים תרגם יונתן <b>דְאִתְפַּטִים שְׁבַע שְׁנִין</b>. ובדברי רבותינו ז"ל <small>(תמורה כח, סוף ע"ב)</small> שהוקצה לעבודה זרה שבע שנים, אמר ריש לקיש אין מוקצה לעבודה זרה אלא אם כן הוקצה לשבע שנים שנאמר וּפַר הַשֵּׁנִי שֶׁבַע שָׁנִים. ומהם אמרו <small>(שם)</small> כי נעבד היה שבע שנים. ואמרו <small>(שם)</small> שמנה דברים הותרו באותה הלילה חוץ, וזרות, וכלי שרת, וכלי אשרה, ועצי אשרה, ולילה, ומוקצה ונעבד. אֶל בֵּית הַנָּשִׁים <b>שֵׁנִי</b> <small>(אסתר ב, יד)</small>, פירוש פעם שני. מִדָּה <b>שֵׁנִי</b> <small>(נחמיה ג, ל)</small>, אמר רבי יונה שהוא כמו <b>שֵׁנִית</b>. ואין צורך, כי יש שמות רבים יבואו זכר ונקבה. <b>שְׁנִיִּם</b> וּשְׁלִשִׁים <small>(בראשית ו, טז)</small>, <b>מִשְׁנֶה</b> לַמֶּלֶךְ <small>(אסתר י, ג)</small>, וְכֶסֶף <b>מִשְׁנֶה</b> <small>(בראשית מג, יב)</small> כמו שני. וְהַבָּקָר <b>וְהַמִּשְׁנִים</b> <small>(שמואל א' טו, ט)</small>, כבשים שניים לבטן. אולי הם מובחרים או בני שתי שנים. והחכם רבי יעקב בן אלעזר פירשו מענין <b>שָׁנָה</b> והוא <b>תאר</b> לכבשים בני שנה ויונתן תרגם וכמו הפיך והשְׁמֵנים. ויש מפרשים מזה השרש והענין אַלְפֵי <b>שִׁנְאָן</b> <small>(תהלים סח, יח)</small>, וה<b>אל"ף</b> <b>למ"ד</b> הפעל כ<b>יו"ד</b> <b>בִּנְיָן, קִנְיָן</b> ופירושו אלפים שניים. <b>והשם</b> <b>וּמִשְׁנֶה</b> כֶּסֶף <small>(בראשית מג, טו)</small>. והנכון שהוא <b>תאר</b> כמו <b>וְכֶסֶף מִשְׁנֶה</b> והראיה שהוא בסגול, ואילו היה שם היה ענינו סמוך והיה נקוד צרי, אבל לפי שהוא סגול איננו סמוך ואם כן הוא תאר כמו <b>וְכֶסֶף מִשְׁנֶה</b>, ואף על פי שאין מנהג הלשון ברוב לבוא התאר לפני המתואר. וכן <b>וּמִשְׁנֶה</b> שִׁבָּרוֹן שָׁבְרֵם <small>(ירמיה יז, יח)</small>, כי הוא נקוד גם כן בסגול רצונו לומר שברון שני. וכן כִּי <b>מִשְׁנֶה</b> שְׂכַר שָׂכִיר <small>(דברים טו, יח)</small>, רצונו לומר שכר שכיר שני יש לך לתת לו שהרי עבדך שש שנים שלמים ביום ובלילה. והשכיר אם הוא עובד ביום אינו עובד בלילה ואם הוא עובד בלילה אינו עובד ביום. אֶת <b>מִשְׁנֵה</b> הַתּוֹרָה הַזֹּאת <small>(דברים יז, יח)</small>, כתוב בצרי רצונו לומר שיכתבנה פעם שניה שיהיה לו שתי תורות. וכן למדו רבותינו ז"ל מזה <small>(סנהדרין כא ע"ב)</small> כי המלך צריך שיהיו לו שתי תורות אחת שיוצאת ונכנסת עמו ואחת שמונחת לו בבית גנזיו. ויש מפרשים את משנה התורה ענין שינון מן <b>וְשִׁנַּנְתָּם</b> לְבָנֶיךָ <small>(דברים ו, ז)</small>. וכן וְהִיא יֹשֶׁבֶת בִּירוּשָׁלַם <b>בַּמִּשְׁנֶה</b> <small>(מלכים ב' כב, יד)</small>, רוצה לומר בבית המדרש. וכן תרגם יונתן <b>בְּבֵית אוּלְפָנָא</b>. כֹּהֲנֵי <b>הַמִּשְׁנֶה</b> <small>(מלכים ב' כג, ד)</small>, פירוש סגני כהונה שהם שניים לכהנים גדולים. <b>שְׁנַיִם שְׁנַיִם</b> <small>(בראשית ו, ט)</small>, אֶת <b>שְׁנֵי</b> יְלָדַי <small>(מלכים ב' ד, א)</small>, וַיִּהְיוּ <b>שְׁנֵיהֶם</b> <small>(בראשית ב, כה)</small>, <b>שְׁתֵּי</b> נָשִׁים <small>(שמואל א' א, ב)</small>, וְאֶת <b>שְׁתֵּי</b> שִׁפְחֹתָיו <small>(בראשית לב, כג)</small>, הראוי במלת שתים שנתים, ונפלה ה<b>נו"ן</b> כמו שנפלה <b>דלי"ת</b> <b>אֶחָד</b> מן <b>אַחַת</b>, ו<b>נו"ן</b> <b>בֵּן</b> מן <b>בַּת</b>. וכל שתים ושתי ה<b>תי"ו</b> דגושה דגש קל לבד<b> מִשְּׁתֵי</b> עֵינַי <small>(שופטים טז, כח)</small>, שה<b>תי"ו</b> רפה והוא בא על משפטו כמו שכתבנו בחלק הדקדוק. ופירש אדוני אבי ז"ל מזה כִּי כָל בֵּיתָהּ לָבֻשׁ <b>שָׁנִים</b> <small>(משלי לא, כא)</small>, כלומר בגדים שונים לפיכך לא תירא לביתה משלג. ומזה הענין <b>שָׁנָה</b> תְמִימָה <small>(ויקרא כה, ל)</small>, נקראת כן לפי ששבה השמש שנית אל הנקודה שהחלה ממנה. וַיְהִי דָּנִיֵּאל עַד <b>שְׁנַת</b> אַחַת לְכוֹרֶשׁ הַמֶּלֶךְ <small>(דניאל א, כא)</small>, כתב החכם רבי אברהם אבן עזרא כי טעם הסמיכות כי לא היתה שנה שלימה, והטעם בתוך השנה. והנה לא יספיק זה הטעם בשאר הסמוכים על המספר כמו <b>בִּשְׁנַת שְׁתַּיִם</b> <small>(מלכים א' טו, כה)</small>, <b>בִּשְׁנַת</b> שָׁלוֹשׁ לְמָלְכוֹ <small>(אסתר א, ג)</small>, וְשֶׁבַע <b>שָׁנִים שְׁנֵי</b> חַיֵּי שָׂרָה <small>(בראשית כג, א)</small>,<b> וּשְׁנֵיהֶם</b> בַּנְּעִימִים <small>(איוב לו, יא)</small>. ובלשון נקבות <b>שְׁנוֹת</b> יְמִין עֶלְיוֹן <small>(תהלים עז, יא)</small>, יְמֵי<b> שְׁנוֹתֵינוּ</b> בָּהֶם <small>(תהלים צ, י)</small>. והקבוץ <b>שְׁנָתַיִם</b> יָמִים <small>(בראשית מא, א)</small>, פירוש שנתים ימים שלמים. ונקראת כן לפי שהשמש תשנה אחר זמן אל הנקודה אשר החלה ממנה. <b>והפעל</b> מזה הענין וְלֹא <b>שָׁנָה</b> לוֹ <small>(שמואל ב' כ, י)</small>, פַּעַם אַחַת וְלֹא <b>אֶשְׁנֶה</b> לוֹ <small>(שמואל א, כו, ח)</small>, אִם <b>תִּשְׁנוּ</b> יָד אֶשְׁלַח בָּכֶם <small>(נחמיה יג, כא)</small>, <b>שְׁנוּ וַיִּשְׁנוּ</b> <small>(מלכים א' יח, לד)</small>. ופירש הגאון רב סעדיה מזה עִם <b>שׁוֹנִים</b> אַל תִּתְעָרָב <small>(משלי כד, כא)</small>, והם שאומרים <b>שְׁנַיִם</b> אלהים לעולם. ועוד פירש בו פירוש אחר טוב מזה שונים הם האנשים שחוזרין פעם שניה לרשעתם אחר שעשו חשובה. <b>והמקור מהנפעל</b> וְעַל <b>הִשָּׁנוֹת</b> הַחֲלוֹם <small>(בראשית מא, לב)</small>, ובאמרו פַּעֲמָיִם הוא תוספת ביאור. או לפי שלשון <b>הִשָּׁנוֹת</b> אפשר יותר משני פעמים לפיכך פירש פעמים, כי יש בזה הלשון שרצונו לומר פעמַים רבות כמו כְּסִיל<b> שׁוֹנֶה</b> בְאִוַּלְתּוֹ <small>(משלי כו, יא)</small>, רצונו לומר פעם אחר פעם כמה פעמים. וכן <b>עִם שׁוֹנִים אַל תִּתְעָרָב</b>. וכן וְשׁוּב מֹל אֶת בְּנֵי יִשְׂרָאֵל<b> שֵׁנִית</b> <small>(יהושע ה, ב)</small>, רצונו לומר פעם אחר פעם עד שיגמר הדבר. ומזה השרש וְתוֹלַעַת<b> שָׁנִי</b> <small>(שמות כה, ד)</small>, אִם יִהְיוּ חֲטָאֵיכֶם <b>כַּשָּׁנִים</b> <small>(ישעיה א, יח)</small>, וככר כתבנום בשרש <b>שׁן</b>.
<h3>שׁנס</h3>
[פִּעֵל] <b>וַיְשַׁנֵּס</b> מָתְנָיו <small>(מלכים א' יח, מו)</small>, ענינו ויחגור.
<h3>שׁסס</h3>
<b>שַׁסֻּהוּ</b> כָּל עֹבְרֵי דָרֶךְ <small>(תהלים פט, מב)</small>, <b>וַיָּשֹׁסּוּ</b> אוֹתָם <small>(שופטים ב, יד)</small>. <b>והנפעל</b> <b>וְנָשַׁסּוּ</b> הַבָּתִּים <small>(זכריה יד, ב)</small>, <b>יִשַּׁסּוּ</b> בָּתֵּיהֶם <small>(ישעיה יג, טז)</small>. <b>והשם</b> מִי נָתַן לִמְשִׁוסָּה [<b>לִמְשִׁסָּה</b>] יַעֲקֹב <small>(ישעיה מב, כד)</small>, ענינם ענין <b>שָׁסַס</b>.
<h3>שׁסה</h3>
הוּא<b> יִשְׁסֶה</b> אוֹצַר כָּל כְּלִי חֶמְדָּה <small>(הושע יג, טו)</small>, וְהָיוּ <b>שֹׁאסַיִךְ</b> לִמְשִׁסָּה <small>(ירמיה ל, טז)</small>, כתוב ב<b>אל"ף</b> במקום <b>ו"ו</b> המשך. <b>שֹׁסִים</b> אֶת הַגֳּרָנוֹת <small>(שמואל א, כג, א)</small>, זֶה חֵלֶק <b>שׁוֹסֵינוּ</b> <small>(ישעיה יז, יד)</small>, <b>שֹׁסֵי</b> נַחֲלָתִי <small>(ירמיה נ, יא)</small>, וּמְשַׂנְאֵינוּ <b>שָׁסוּ</b> לָמוֹ <small>(תהלים מד, יא)</small>. <b>והפעל הכבד</b> [פִּעֵל] וַעֲתיּדֹתֵיהֶם [וַעֲתוּדוֹתֵיהֶם]<b> שׁוֹשֵׂתִי</b> <small>(ישעיה י, יג)</small>, והוא כתוב ב<b>שֹי"ן</b> ענינם כענין <b>שָׁסַם</b>.
<h3>שׁסע</h3>
<b>וְשֹׁסַע שֶׁסַע</b> <small>(ויקרא יא, ז)</small>. <b>וְשֹׁסַעַת שֶׁסַע</b> <small>(דברים יד, ו)</small>. ושסע בסגול פירוש שפרסותיה סדוקות מלמטה כמו מלמעלה, כי יש בהמה שפרסותיהו סדוקות מלמעלה ומלמטה דבוקות, כמו שאמר לְכָל הַבְּהֵמָה אֲשֶׁר הִוא מַפְרֶסֶת פַּרְסָה <b>וְשֶׁסַע</b> אֵינֶנָּה <b>שֹׁסַעַת</b> <small>(ויקרא יא, כו)</small>. כמו הגמל והדוב והכלב והחתול. וּמִמַּפְרִיסֵי הַפַּרְסָה <b>הַשְּׁסוּעָה</b> <small>(דברים יד, ז)</small> אמרו רבותינו ז"ל <small>(חולין ס ע"ב)</small> ה<b>שסועה</b> בריה בפני עצמה היא, שיש לה שני גבין ושני שדראות ולפיכך נקראת שסועה שהיא כמו חלוקה לשתי בהמות. <b>והכבד</b> [פִּעֵל]<b> וְשִׁסַּע</b> אֹתוֹ בִכְנָפָיו לֹא יַבְדִּיל <small>(ויקרא א, יז)</small> פירשוהו רבותינו ז"ל <small>(זבחים סד ע"ב)</small> שהיה קורעו מגבו ולא היה מבדילו לשתי חתיכות לגמרי. ומה שאמר בכנפיו, רוצה לומר עם כנפיו שאינו צריך למרוט כנפיו אלא כמו שהוא בכנפיו היה שוסעו ומקטירו. ואמרו <small>(זבחים סה, א)</small> ושסע, אין שיסוע אלא ביד, וכן הוא אומר <b>וַיְשַׁסְּעֵהוּ כְּשַׁסַּע</b> הַגְּדִי <small>(שופטים יד, ו)</small>. כלם ענין חתיכת הדבר לשנים. וקרוב לזה <b>וַיְשַׁסַּע</b> דָּוִד אֶת אֲנָשָׁיו בַּדְּבָרִים <small>(שמואל א' כד, ז)</small> כלומר בטל דבריהם ושבר חרונם ומנעם מלקום אל שאול.
<h3>שׁסף</h3>
[פִּעֵל] <b>וַיְשַׁסֵּף</b> שְׁמוּאֵל אֶת אֲגָג <small>(שמואל א' טו, לג)</small>, ענינו בקעו בחרב ותרגומו <b>וּפָשַׁח</b>. ובדברי רבותינו ז"ל <small>(ביצה לג ע"ב)</small> הוה מפשח ויהיב לן אלוותא אלוותא, כלומר היה בוקע העצים.
<h3>שׁעה</h3>
וְאֶל קַיִן וְאֶל מִנְחָתוֹ לֹא <b>שָׁעָה</b> <small>(בראשית ד, ה)</small>,<b> וַיִּשַׁע</b> י"י אֶל הֶבֶל וְאֶל מִנְחָתוֹ <small>(בראשית ד, ד)</small>, ענינם לא פנה, ויפן י"י, כדרך שאמר אַל <b>תֵּפֶן</b> אֶל מִנְחָתָם <small>(במדבר טז, טו)</small> <b>.</b> וכן <b>יִשְׁעוּ</b> וְאֵין משִׁיעַ <small>(שמואל ב כב, מב)</small>, כלומר יפנו ימין ושמאל ואין מושיע. או הוא כמו <b>ייְשַׁוְּעוּ</b> <small>(תהלים יח, מב)</small> ויהיה <b>שׁוּעַ</b> ו<b>שָׁעָה</b> בענין אחד. וענין אחר <b>יִשְׁעֶה</b> הָאָדָם עַל עֹשֵׂהוּ <small>(ישעיה יז, ז)</small>, וְלֹא <b>יִשְׁעֶה</b> אֶל הַמִּזְבְּחוֹת <small>(ישעיה יז, ח)</small>, וְלֹא <b>שָׁעוּ</b> עַל קְדוֹשׁ יִשְׂרָאֵל <small>(ישעיה לא, א)</small>, וְאַל <b>יִשְׁעוּ</b> בְּדִבְרֵי שָׁקֶר<small>(שמות ה, ט)</small>, ענינם הבטחון. ויתכן לפרש אלו מהענין הראשון. וענין אחר וְלֹא <b>תִשְׁעֶינָה</b> עֵינֵי רֹאִים <small>(ישעיה לב, ג)</small>. <b>וההתפעל</b> אַל <b>תִּשְׁתָּע</b> כִּי אֲנִי אֱלֹהֶיךָ <small>(ישעיה מא, י)</small>, ענינם הבהלה והפחד. ויש לפרש <b>וְלֹא תִשְׁעֶינָה</b> מענין וְעֵינָיו <b>הָשַׁע</b> <small>(ישעיה ו, י)</small>, ויהיו שני שרשים וענין אחד. וּבְמַיִם לֹא רֻחַצְתְּ <b>לְמִשְׁעִי</b> <small>(יחזקאל טז, ד)</small>, כתבנוהו בשרש <b>שוע</b>. ובבראשית רבה <small>(פרשה מג. דף מה, א)</small> <b>אַל תִּשְׁתָּע כִּי אֲנִי אֱלֹהֶיךָ</b> אל תהיה כשעוה, והיא הדונג כלומר אל תמס כדונג מפני האש. ושעוה בלי ספק מזה השרש. וענין אחר <b>שְׁעֵה</b> מֵעָלָיו וְיֶחְדָּל <small>(איוב יד, ו)</small>, <b>שְׁעוּ</b> מִנִּי אֲמָרֵר בַּבֶּכִי <small>(ישעיה כב, ד)</small>, ענינם הרפה, הרפו. ופירש אדוני אבי ז"ל מזה <b>אַל תִּשְׁתָּע</b>, כלומר אל תתרפה. וענין אחר <b>וְאֶשְׁעָה</b> בְחֻקֶּיךָ תָמִיד <small>(תהלים קיט, קיז)</small>, הקמץ תמורת הסגול והוא מענין תוֹרָתְךָ <b>שַׁעֲשֻׁעָי</b> <small>(תהלים קיט, צב)</small>. או יהיה ענין ספור מתרגום וַיְסַפֵּר <small>(בראשית לז, י)</small> <b>וְאִשְׁתָּעֵי</b>. וכן <b>וְנִשְׁתָּעָה</b> וְנִרְאֶ [וְנִרְאֶה] יַחְדָּו <small>(ישעיה מא, כג)</small> קמץ ה<b>עי"ן</b> מקום סגול כי משפטו על המנהג <b>וְנִשְׁתָּעֶה</b>. ויונתן תרגם <b>וְנִשְׁתָּעָה</b> <b>וְנִסְתַּכֵּיל</b> ואם כן הוא מהענין הראשון.
<h3>שׁעט</h3>
מִקֹּול <b>שַׁעֲטַת</b> פַּרְסֹות אַבִּירָיו <small>(ירמיה מז, ג)</small>, פירוש מקול שאון פרסות סוסיו, רוצה לומר חוזק הכותם בפרסותיהם הארץ ברוצם. וכן תרגם יונתן <b>מִקַל מַפְסוּעִית פַּרְעַת גִבָּרוֹהִי</b> רצונו לומר פסיעתם והליכתם בחוזק.
<h3>שׁעל</h3>
מִי מָדַד <b>בְּשָׁעֳלוֹ</b> מַיִם <small>(ישעיה מ, יב)</small>. ומשקל אחר אִם יִשְׂפֹּק עֲפַר שֹׁמְרוֹן <b>לִשְׁעָלִים</b> לְכָל הָעָם אֲשֶׁר בְּרַגְלָי <small>(מלכים א' כ, י)</small>, <b>בְּשַׁעֲלֵי</b> שְׂעֹרִים <small>(יחזקאל יג, יט)</small>, ענינם כמו אגרוף, כלומר מלא אגרוף. <b>בְּמִשְׁעוֹל</b> הַכְּרָמִים <small>(במדבר כב, כד)</small>, שביל. ומזה תרגם יונתן <b>לִשְׁעָלִים לְכָל הָעָם אֲשֶׁר בְּרַגְלָי, לְמֵיסַב בִּשְׁעוֹלֵי פַרְסַת רִגְלֵי עַמָא דְעִמִי</b>, כלומר עפר שנדבק בפרסות רגליהם. ומזה נקרא שביל הכרמים משעול לפי שהוא דרך צר אין בו רחב אלא שיעור שיהלך אדם בו. אִם יַעֲלֶה <b>שׁוּעָל</b> וּפָרַץ <small>(נחמיה ג, לה)</small>, <b>שׁוּעָלִים</b> קְטַנִּים <small>(שיר השירים ב, טו)</small>, ידוע.
<h3>שׁען</h3>
<b>וְנִשְׁעַן</b> לִגְבוּל מוֹאָב <small>(במדבר כא, טו)</small>,<b> וְנִשְׁעַן</b> עַל י"י <small>(ישעיה י, כ)</small>, כִּי <b>נִשְׁעֲנוּ</b> עַל י"י אֱלֹהֵי אֲבוֹתֵיהֶם <small>(דברי הימים ב' יג, יח)</small>, וְהוּא <b>נִשְׁעָן</b> עַל יָדִי <small>(מלכים ב' ה, יח)</small>,<b> יִשָּׁעֵן</b> עַל בֵּיתוֹ <small>(איוב ח, טו)</small>, <b>לְהִשָּׁעֵן</b> עַל מַכֵּהוּ <small>(ישעיה י, כ)</small>.<b> והשם</b> <b>מַשְׁעֵן וּמַשְׁעֵנָה</b> <small>(ישעיה ג, א)</small>, ובסמוך כֹּל <b>מִשְׁעַן</b> לֶחֶם וְכֹל <b>מִשְׁעַן</b> מָיִם <small>(שם)</small>. ומשקל אחר וַיְהִי י"י <b>לְמִשְׁעָן</b> לִי <small>(תהלים יח, יט)</small>, ואפשר שיהיה <b>כֹּל מִשְׁעַן לֶחֶם</b> מזה המשקל. ומשקל אחר עַל <b>מִשְׁעֶנֶת</b> הַקָּנֶה הָרָצוּץ <small>(ישעיה לו, ו)</small>, עַל <b>מִשְׁעַנְתּוֹ</b> <small>(שמות כא, יט)</small>.
<h3>שֹעף</h3>
<b>בִּשְׂעִפִּים</b> מֵחֶזְיוֹנוֹת לָיְלָה <small>(איוב ד, יג)</small>, לָכֵן <b>שְׂעִפַּי</b> יְשִׁיבוּנִי <small>(איוב כ, ב)</small>. <b>סֵעֲפִים</b> שָׂנֵאתִי <small>(תהלים קיט, קיג)</small>, כבר זכרנום באות ה<b>סמ"ך</b>.
<h3>שׁער</h3>
כְּמוֹ <b>שָׁעַר</b> בְּנַפְשׁוֹ כֶּן הוּא <small>(משלי כג, ז)</small>, בשקל <b>פָּעַל</b>. <b>והשם</b> <b>מלעיל</b> <b>שַׁעַר</b>. ולרבים מֵאָה <b>שְׁעָרִים</b> <small>(בראשית כו, יב)</small>, ענין שעור ואומד ידוע. ויש מפרשים מזה בְּבֵית יִשְׂרָאֵל רָאִיתִי שַׁעֲריּרִיָּה [<b>שַׁעֲרוּרִיָּה</b>] <small>(הושע ו, י)</small>, כלומר מה ששיערתי בהם ראיתי בהם. וענין אחר שַׁמָּה <b>וְשַׁעֲרוּרָה</b> <small>(ירמיה ה, ל)</small>, וּבִנְבִאֵי יְרוּשָׁלַם רָאִיתִי <b>שַׁעֲרוּרָה</b> <small>(ירמיה כג, יד)</small>. ועם <b>יו"ד</b> היחש ראיתי <b>שַׁעֲרוּרִיָּה</b>. ומשקל אחר <b>שַׁעֲרֻרִת</b> עָשְׂתָה מְאֹד <small>(ירמיה יח, יג)</small>. כַּתְּאֵנִים <b>הַשֹּׁעָרִים</b> <small>(ירמיה כט, יז)</small>, בקמץ ה<b>עי"ן</b> והוא <b>תאר</b>, ענין לכלוך וטנוף. <b>שַׁעַר</b> הַשָּׁמָיִם <small>(בראשית כח, יז)</small>, <b>הַשַּׁעְרָה</b> אֶל הַזְּקֵנִים <small>(דברים כה, ז)</small>, ידוע. <b>והפעל ממנו שֹׁעֵר</b> הָעִיר <small>(מלכים ב' ז, י)</small>, הֵמָּה <b>הַשֹּׁעֲרִים</b> לְמַחֲנוֹת בְּנֵי לֵוִי <small>(דברי הימים א' ט, יח)</small>, ונקראת כל הארץ שער על שם כניסתה שהיא שער הארץ כמו שאמר וְיִרַשׁ זַרְעֲךָ אֵת <b>שַׁעַר</b> אֹיְבָיו <small>(בראשית כב, יז)</small>, לפי שהארץ החזקה והבצורה חזקה היא בכניסתה שיש סביבותיה הרים או ימים וכיון שנכנסו האויבים ועברו אותם השערים הרי כל הארץ נכבשת לפניהם לפיכך אמר פָּתוֹחַ נִפְתְּחוּ <b>שַׁעֲרֵי</b> אַרְצֵךְ אָכְלָה אֵשׁ בְּרִיחָיִךְ <small>(נחום ג, יג)</small>, וְהֵצַר לְךָ בְּכָל <b>שְׁעָרֶיךָ</b> <small>(דברים כח, נב)</small>.
<h3>שֹער</h3>
לֹא<b> שְׂעָרוּם</b> אֲבֹתֵיכֶם <small>(דברים לב, יז)</small>, פירוש לא שערו מהם כלומר שלא יראו מהם ולא עבדום. וּמַלְכֵיהֶם <b>שָׂעֲרוּ שַׂעַר</b> <small>(יחזקאל כז, לה)</small>, וּמַלְכֵיהֶם <b>יִשְׂעֲרוּ</b> עָלֶיךָ שַׂעַר <small>(יחזקאל לב, י)</small>, <b>וְשַׂעֲרוּ</b> חָרְבוּ מְאֹד <small>(ירמיה ב, יב)</small>, כְּמוֹ חַי כְּמוֹ חָרוֹן<b> יִשְׂעָרֶנּוּ</b> <small>(תהלים נח, י)</small>.<b> והשם</b> בְּסוּפָה <b>וּבִשְׂעָרָה</b> דַּרְכּוֹ <small>(נחום א, ג)</small>. ומשקל אחר וְקַדְמֹנִים אָחֲזוּ <b>שָׂעַר</b> <small>(איוב יח, כ)</small>.<b> והנפעל</b> וּסְבִיבָיו <b>נִשְׂעֲרָה</b> מְאֹד <small>(תהלים נ, ג)</small>.<b> וההתפעל</b> <b>וְיִשְׂתָּעֵר</b> עָלָיו מֶלֶךְ הַצָּפוֹן <small>(דניאל יא, מ)</small>, כבר זכרנים באות ה<b>סמ"ך</b>. <b>שְׂעִיר</b> עִזִּים אֶחָד לְחַטָּאת <small>(במדבר ז, טז)</small>, אֶת שְׁנֵי <b>הַשְּׂעִירִם</b> <small>(ויקרא טז, ז)</small>, <b>שְׂעִירַת</b> עִזִּים <small>(ויקרא ד, כח)</small>, ידוע. <b>וְשָׂעִיר</b> עַל רֵעֵהוּ יִקְרָא <small>(ישעיה לד, יד)</small>, <b>וּשְׂעִירִים</b> יְרַקְּדוּ שָׁם <small>(ישעיה יג, כא)</small>, <b>לַשְּׂעִירִם</b> אֲשֶׁר הֵם זֹנִים אַחֲרֵיהֶם <small>(ויקרא יז, ז)</small>, הם השדים וקראם כן לפי שהם נראים כדמות השעירים למאמינים בם. <b>כִּשְׂעִירִם</b> עֲלֵי דֶשֶׁא <small>(דברים לב, ב)</small>, יקרא כן הגשם הדק. <b>לַשֵּׂעָר</b> הַצָּהֹב <small>(ויקרא יג, לו)</small>, וַיָּחֶל <b>שְׂעַר</b> רֹאשׁוֹ לְצַמֵּחַ <small>(שופטים טז, כב)</small>, <b>שַׂעְרֵךְ</b> כְּעֵדֶר הָעִזִּים <small>(שיר השירים ד, א)</small>, פירוש כשער עדר העזים. <b>וּשְׂעָרָה</b> לֹא הָפַךְ לָבָן <small>(ויקרא יג, ד)</small>, ה<b>ה"א</b> נחה. ומשקל אחר עם <b>ה"א</b> הנקבה אֶל <b>הַשַּׂעֲרָה</b> וְלֹא יַחֲטִא <small>(שופטים כ, טז)</small>, תְּסַמֵּר <b>שַׂעֲרַת</b> בְּשָׂרִי <small>(איוב ד, טו)</small>, <b>מִשַּׂעֲרוֹת</b> רֹאשִׁי <small>(תהלים מ, יג)</small>. ומשקל אחר אֶת הָרֹאשׁ <b>וְשַׂעַר</b> הָרַגְלָיִם <small>(ישעיה ז, כ)</small>.<b> והתאר</b> הֵן עֵשָׂו אָחִי אִישׁ <b>שָׂעִר</b> <small>(בראשית כז, יא)</small>, כִּידֵי עֵשָׂו אָחִיו <b>שְׂעִרֹת</b> <small>(בראשית כז, כג)</small>, ידוע. וְהַפִּשְׁתָּה <b>וְהַשְּׂעֹרָה</b> <small>(שמות ט, לא)</small>,<b> וְהַשְּׂעֹרִים</b> וְהַתֶּבֶן <small>(מלכים א' ה, ח)</small>, ידוע.
<h3>שׁפף</h3>
<b>שְׁפִיפֹן</b> עֲלֵי אֹרַח <small>(בראשית מט, יז)</small>, בשקל ישימון.
<h3>שׁפה</h3>
וְשֻׁפּיּ [<b>וְשֻׁפּוּ</b>] עַצְמֹתָיו <small>(איוב לג, כא)</small>, נשברו ונכתתו. ותרגום <b>וָאֶכֹּת</b> אֹתוֹ טָחוֹן <small>(דברים ט, כא)</small> <b>וְשָׁפִית יָתֵהּ בְּשׁוּפִינָא</b>. וכן בדברי רבותינו ז"ל <small>(עבודה זרה מב ע"א)</small> גוי ששפה עבודה זרה. וענין אחר וַיֵּלֶךְ <b>שֶׁפִי</b> <small>(במדבר כג, ג)</small>, אֶפְתַּח עַל <b>שְׁפָיִים</b> נְהָרוֹת <small>(ישעיה מא, יח)</small>, רוּחַ צַח <b>שְׁפָיִם</b> <small>(ירמיה ד, יא)</small>. <b>והנפעל</b> ממנו עַל הַר <b>נִשְׁפֶּה</b> <small>(ישעיה יג, ב)</small>, ענינו גבוה. ורבי יהודה הביא <b>וַיֵּלֶךְ שֶׁפִי</b>, עם ושפו עצמותיו, כלומר נשבר, ברוח נשברה. <b>וּשְׁפוֹת</b> בָּקָר <small>(שמואל ב' יז, כט)</small>, ענינו חריצי חלב. וכן תרגם יונתן <b>וְגוּבְנִין דַחֲלַב תּוֹרִין</b>. ואמרו רבותינו ז"ל גובנין דחלב דתורין שלא היה הזבוב יכול לעמוד עליהם אלא מיד נופל מרוב החלקות והשמנות. ודומה שהצריכם לזה לשון שפות. ואפשר שנגזר מהענין הראשון כמו שנקראו גם כן חריצים מענין חרוץ כמו שפירשנו בשערו. ויש מפרשים הכחל של הפרות. ושם האחר <b>שָׁפֶה</b> בשקל <b>שָֹדֶה, שָֹדוֹת</b>, ואפשר שיהיה מן השרש הזה <b>שְׁפִיפֹן</b> עֲלֵי אֹרַח <small>(בראשית מט, יז)</small>, ו<b>עי"ן</b> הפעל כפולה כמו <b>הֲגִיגִי</b> <small>(תהלים ה, ב)</small> מן <b>הָגָה</b>. ולפי ששף שאר בעלי חיים נקרא כן מן הוא <b>יְשׁוּפְךָ</b> רֹאשׁ <small>(בראשית ג, טו)</small>, ויהיה <b>שׁוּף</b> ו<b>שָׁפָה</b> בענין אחד והוא מענין וְשֻׁפּיּ [<b>וְשֻׁפּוּ</b>] עַצְמֹתָיו <small>(איוב לג, כא)</small>. ואפשר שיהיה מהשרש הזה עוד תַּרְשִׁישׁ וְשֹׁהַם<b> וְיָשְׁפֵה</b> <small>(שמות כח, כ)</small>, וה<b>יו"ד</b> נוספת והיא נקראת בקמץ רחב ומשפטו היה בקמץ חטף בשקל <b>עֻלְפֶּה</b> <small>(יחזקאל לא, טו)</small> והוסב לקמץ רחב לתפארת הקריאה. ואמרו כי היא אבן הנקראת בערבי <b>אליס"ף</b>. והוא קרוב ללשון העברי.
<h3>שֹפה</h3>
<b>שָׂפָה</b> לְפִיו סָבִיב <small>(שמות לט, כג)</small>, עַל <b>שְׂפַת</b> הַיְרִיעָה <small>(שמות כו, ד)</small>, עַל <b>שְׂפַת</b> הַיְאֹר <small>(שמות ב, ג)</small>, כְּמַעֲשֵׂה <b>שְׂפַת</b> כּוֹס <small>(מלכים א' ז, כו)</small>, <b>שָׂפָה</b> אֶחָת <small>(בראשית יא, א)</small>, <b>שְׂפָתַיִם</b> יִשָּׁק <small>(משלי כד, כו)</small>, <b>וְשִׂפְתֵי</b> חֲכָמִים תִּשְׁמוּרֵם <small>(משלי יד, ג)</small>, <b>שִׂפְתֵי</b> חֲכָמִים יְזָרוּ דָעַת <small>(משלי טו, ז)</small>. וקבוץ הנקבות <b>שִׂפְתוֹתָיו</b> שׁוֹשַׁנִּים <small>(שיר השירים ה, יג)</small>, יש מהם שפה ממש ויש מהם צד. <b>שָׂפָה אֶחָת</b> לשון אחת. וכן <b>וְשִׂפְתֵי</b> רְנָנוֹת יְהַלֶּל פִּי <small>(תהלים סג, ו)</small>, ופירושו ודברי רננות.
<h3>שׁפח</h3>
כְּעֵינֵי <b>שִׁפְחָה</b> אֶל יַד גְּבִרְתָּהּ <small>(תהלים קכג, ב)</small>, עֲבָדִים <b>וּשְׁפָחוֹת</b> <small>(קהלת ב, ז)</small>,<b> וּלְשִׁפְחָתְךָ</b> שְׁנֵי בָנִים <small>(שמואל ב' יד, ו)</small>, אֵין <b>לְשִׁפְחָתְךָ</b> כֹל <small>(מלכים ב' ד, ב)</small>, הוא שם לאמה ולא יבא ממנו שם לזכר אלא יאמר <b>עֶבֶד</b> לזכר ו<b>אָמָה</b> או שפחה לנקבה. וכבר כתבנו הדומים לו בחלק הדקדוק שהוא חלק הראשון מזה הספר. וענין אחר <b>מִשְׁפָּחָה וּמִשְׁפָּחָה</b> <small>(אסתר ט, כח)</small>, <b>לְמִשְׁפְּחֹתֵיהֶם</b> יָצְאוּ מִן הַתֵּבָה <small>(בראשית ח, יט)</small> והיה הַשֵּׁבֶט אֲשֶׁר יִלְכְּדֶנּוּ י"י יִקְרַב <b>לַמִּשְׁפָּחוֹת</b> <small>(יהושע ז, יד)</small>, ונקרא גם כן השבט משפחה וַיַּקְרֵב אֶת <b>מִשְׁפַּחַת</b> יְהוּדָה <small>(יהושע ז, יז)</small>. ונקרא הגוי משפחה וְאִם <b>מִשְׁפַּחַת</b> מִצְרַיִם <small>(זכריה יד, יח)</small>, עַל כָּל <b>הַמִּשְׁפָּחָה</b> אֲשֶׁר הֶעֱלֵיתִי מֵאֶרֶץ מִצְרַיִם <small>(עמוס ג, א)</small>, מִכֹּל <b>מִשְׁפְּחוֹת</b> הָאֲדָמָה <small>(עמוס ג, ב)</small>, וְעַל<b> מִשְׁפָּחוֹת</b> אֲשֶׁר בְּשִׁמְךָ לֹא קָרָאוּ <small>(ירמיה י, כה)</small>. ועל דרך ההשאלה וּפָקַדְתִּי עֲלֵיהֶם אַרְבַּע <b>מִשְׁפָּחוֹת</b> <small>(ירמיה טו, ג)</small>.
<h3>שֹפח</h3>
<b>וְשִׂפַּח</b> י"י קָדְקֹד בְּנוֹת צִיּוֹן <small>(ישעיה ג, יז)</small>, כבר זכרנוהו באות ה<b>סמ"ך</b>.
<h3>שׁפט</h3>
אֲשֶׁר <b>שָׁפַט</b> הַמֶּלֶךְ <small>(מלכים א' ג, כח)</small>,<b> וּשְׁפָטָנוּ</b> מַלְכֵּנוּ <small>(שמואל א' ח, כ)</small>, <b>וְשָׁפְטוּ</b> אֶת הָעָם <small>(שמות יח, כב)</small>, <b>וּשְׁפַטְתֶּם</b> צֶדֶק <small>(דברים א, טז)</small>, כִּי <b>שְׁפָטוֹ</b> י"י מִיַּד אֹיְבָיו <small>(שמואל ב' יח, יט)</small>, <b>יִשְׁפֹּט</b> י"י בֵּינִי וּבֵינֶיךָ <small>(בראשית טז, ה)</small>. <b>יִשְׁפּוּטוּ</b> הֵם <small>(שמות יח, כב)</small>, בשרק ו<b>מלרע</b>. <b>וַיִּשְׁפֹּט שָׁפוֹט</b> <small>(בראשית יט, ט)</small>.<b> והשם מִשְׁפַּט</b> צֶדֶק <small>(דברים טו, יח)</small>, עַד הֵנָּה <b>מִשְׁפַּט</b> מוֹאָב <small>(ירמיה מח, מז)</small>. ומשקל אחד חֶרֶב <b>שְׁפוֹט</b> וְדֶבֶר <small>(דברי הימים ב' כ, ט)</small>, בחלם. והקבוץ בשרק <b>וּשְׁפוּטִים</b> עָשׂוּ בָהּ <small>(יחזקאל כג, י)</small>. ומשקל אחר עָשָׂה י"י<b> שְׁפָטִים</b> <small>(במדבר לג, ד)</small>. <b>והנפעל</b> כַּאֲשֶׁר <b>נִשְׁפַּטְתִּי</b> אֶת אֲבוֹתֵיכֶם <small>(יחזקאל כ, לו)</small>, הִנְנִי<b> נִשְׁפָּט</b> אוֹתָךְ <small>(ירמיה ב, לה)</small>, <b>נִשָּׁפְטָה</b> יָחַד <small>(ישעיה מג, כו)</small>, <b>בְּהִשָּׁפְטוֹ</b> יֵצֵא רָשָׁע <small>(תהלים קט, ז)</small>. <b>והכבד</b> [פֹּעֵל] הִיא <b>שֹׁפְטָה</b> אֶת יִשְׂרָאֵל <small>(שופטים ד, ד)</small>, <b>לִמְשֹׁפְטִי</b> אֶתְחַנָּן <small>(איוב ט, טו)</small>. וענין קרוב לזה וְזֶה יִהְיֶה <b>מִשְׁפַּט</b> הַכֹּהֲנִים <small>(דברים יח, ג)</small>, כֹּה עָשָׂה דָוִד וְכֹה <b>מִשְׁפָּטוֹ</b> <small>(שמואל א' כז, יא)</small>, <b>כַּמִּשְׁפָּט</b> הָרִאשׁוֹן <small>(בראשית מ, יג)</small>, <b>מִשְׁפַּט</b> הַמֶּלֶךְ אֲשֶׁר יִמְלֹךְ עֲלֵיכֶם <small>(שמואל א' ח, יא)</small>, לְכָל דְּבָרָיו וּלְכָל מִשְׁפָּטָו [<b>מִשְׁפָּטָיו</b>] <small>(מלכים א' ו, לח)</small>, <b>כְּמִשְׁפָּטוֹ</b> אֲשֶׁר הָרְאֵיתָ בָּהָר <small>(שמות כה, ל)</small>, מֶה <b>מִשְׁפַּט</b> הָאִישׁ אֲשֶׁר עָלָה לִקְרַאתְכֶם <small>(מלכים ב' א, ז)</small>, וַיָּסֹבּוּ אֶת הָעִיר <b>כַּמִּשְׁפָּט</b> הַזֶּה <small>(יהושע ו, טו)</small>, וְאַרְמוֹן עַל <b>מִשְׁפָּטוֹ</b> יֵשֵׁב <small>(ירמיה ל, יח)</small>, יְכַלְכֵּל דְּבָרָיו <b>בְּמִשְׁפָּט</b> <small>(תהלים קיב, ה)</small>, כלם ענין החוק והדת והתכונה. וכן יַסְּרֵנִי י"י אַךְ <b>בְּמִשְׁפָּט</b> <small>(ירמיה י, כד)</small> כלומר בשעור שאוכל לסבול אַל בְּאַפְּךָ פֶּן תַּמְעִטֵנִי <small>(שם)</small>. וכן וְיִסַּרְתִּיךָ <b>לַמִּשְׁפָּט</b> ל, יא)</small>.
<h3>שׁפך</h3>
וְגַם דָּם נָקִי <b>שָׁפַךְ</b> מְנַשֶּׁה <small>(מלכים ב' כא, טז)</small>, אֲשֶׁר <b>שָׁפַךְ</b> יוֹאָב <small>(מלכים א' ב, לא)</small>, יָדֵינוּ לֹא שָׁפְכֻה [<b>שָׁפְכוּ</b>] <small>(דברים כא, ז)</small>, נכתב ב<b>ה"א</b> ונקרא ב<b>ו"ו</b>. וְלִפְנֵי י"י <b>יִשְׁפֹּךְ</b> שִׂיחוֹ <small>(תהלים קב, א)</small>, <b>שְׁפֹךְ</b> עַל עוֹלָל <small>(ירמיה ו, יא)</small>, <b>שְׁפֹךְ</b> חֲמָתְךָ <small>(תהלים עט, ו)</small>, <b>שִׁפְכוּ</b> לְפָנָיו לְבַבְכֶם <small>(תהלים סב, ט)</small>, <b>וְשָׁפְכוּ</b> אֶת הֶעָפָר <small>(ויקרא יד, מא)</small>, <b>וַיִּשְׁפְּכוּ</b> תַזְנוּתָם עָלֶיהָ <small>(יחזקאל כג, ח)</small>,<b> בִּשְׁפֹּךְ</b> סֹלְלָה <small>(יחזקאל יז, יז)</small>, <b>וְשִׁפְכוּ</b> עַל יְרוּשָׁלַם סֹלְלָה <small>(ירמיה ו, ו)</small>, <b>אֶשְׁפּוֹךְ</b> אֶת רוּחִי עַל כָּל בָּשָׂר <small>(יואל ג, א)</small>. <b>והשם</b> אֶל <b>שֶׁפֶךְ</b> הַדֶּשֶׁן <small>(ויקרא ד, יב)</small>, בשש נקודות, ומשקל אחר וּכְרוּת <b>שָׁפְכָה</b> <small>(דברים כג, ב)</small>, והוא שנכרת הגיד שלו. ונקרא הגיד שפכה לפי שהוא שופך השתן.<b> והנפעל</b> <b>וְנִשְׁפַּךְ</b> הַדֶּשֶׁן <small>(מלכים א' יג, ג)</small>, כַּמַּיִם <b>נִשְׁפַּכְתִּי</b> <small>(תהלים כב, טו)</small>, יַעַן <b>הִשָּׁפֵךְ</b> נְחֻשְׁתֵּךְ <small>(יחזקאל טז, לו)</small>, כלומר יען הגלות ערותך. <b>ומה שלא נזכר פעלו מהדגוש</b> [פֻּעַל] לַדָּם אֲשֶׁר <b>שֻׁפַּךְ</b> בָּהּ <small>(במדבר לה, לג)</small>, <b>וְשֻׁפַּךְ</b> דָּמָם כֶּעָפָר <small>(צפניה א, יז)</small>, כְּאַיִן שֻׁפְּכֻה [<b>שֻׁפְּכֻו</b>] אֲשֻׁרָי <small>(תהלים עג, ב)</small>, נכתב ב<b>ה"א</b> ונקרא ב<b>ו"ו</b>. <b>וההתפעל תִּשְׁתַּפֵּכְנָה</b> אַבְנֵי קֹדֶשׁ <small>(איכה ד, א)</small>, <b>בְּהִשְׁתַּפֵּךְ</b> נַפְשָׁם <small>(איכה ב, יב)</small>, כלם ענין שפיכה, וידוע.
<h3>שׁפל</h3>
עֵינֵי גַּבְהוּת אָדָם <b>שָׁפֵל</b> <small>(ישעיה ב, יא)</small>, פעל עבר. וכן<b> וְשָׁפֵל</b> רוּם אֲנָשִׁים <small>(ישעיה ב, יז)</small>, וְעַל כָּל נִשָּׂא <b>וְשָׁפֵל</b> <small>(ישעיה ב, יב)</small>, <b>וְשָׁפַלְתְּ</b> מֵאֶרֶץ תְּדַבֵּרִי <small>(ישעיה כט, ד)</small> וּבַשִּׁפְלָה <b>תִּשְׁפַּל</b> הָעִיר <small>(ישעיה לב, יט)</small>. וכבר פירשתי הפסוק בשרש <b>ברד</b>. וְהָיִיתִי <b>שָׁפָל</b> בְּעֵינָי <small>(שמואל ב' ו, כב)</small>, <b>שָׁפָל</b> מִן הָעוֹר <small>(ויקרא יג, כ)</small>. וב<b>ה"א</b> נוספת <b>הַשָּׁפָלָה</b> הַגְבֵּהַּ <small>(יחזקאל כא, לא)</small>, כי המלה <b>מלעיל</b>. ובצרי הִגְבַּהְתִּי עֵץ <b>שָׁפָל</b> <small>(יחזקאל יז, כד)</small>. ובמקצת הספרים המדויקים הוא קמץ. וְאֶת דַּכָּא <b>וּשְׁפַל</b> רוּחַ <small>(ישעיה נז, טו)</small>, רוּחַ <b>שְׁפָלִים</b> <small>(שם)</small>. <b>וּשְׁפָלָה</b> אֵינֶנָּה <small>(ויקרא יג, כא)</small>, <b>שִׁפְלַת</b> קוֹמָה <small>(יחזקאל יז, ו)</small>.<b> והשם</b> <b>וּבְשִׁפְלוּת</b> יָדַיִם <small>(קהלת י, יח)</small>. ומשקל אחר <b>וּבַשִּׁפְלָה</b> תִּשְׁפַּל הָעִיר <small>(ישעיה לב, יט)</small>. ומשקל אחד וַעֲשִׁירִים <b>בַּשֵּׁפֶל</b> יֵשֵׁבוּ <small>(קהלת י, ו)</small>, בחמש נקודות. <b>שֶׁבְּשִׁפְלֵנוּ</b> זָכַר לָנוּ <small>(תהלים קלו, כג)</small>. ומשקל אחר<b> בִּשְׁפַל</b> קוֹל הַטַּחֲנָה <small>(קהלת יב, ד)</small>, או הוא מקור. ומשקל אחר <b>וּבַשְּׁפֵלָה</b> וּבַנֶּגֶב <small>(דברים א, ז)</small>, כַּשִּׁקְמִים אֲשֶׁר <b>בַּשְּׁפֵלָה</b> לָרֹב <small>(מלכים א' י, כז)</small>, וְאֶת הַר יִשְׂרָאֵל <b>וּשְׁפֵלָתֹה</b> <small>(יהושע יא, טז)</small>, ונכתב ב<b>ה"א</b>.<b> והכבד</b> [הִפְעִיל] כִּי <b>הִשְׁפִּילוּ</b> וַתֹּאמֶר גֵּוָה <small>(איוב כב, כט)</small>, <b>הַשְׁפִּילוּ</b> שֵׁבוּ <small>(ירמיה יג, יח)</small>, <b>וַתַּשְׁפִּילִי</b> עַד שְׁאוֹל <small>(ישעיה נז, ט)</small>, אלו פעלים <b>עומדים</b>. ואשר הם יוצאים <b>הִשְׁפַּלְתִּי</b> עֵץ גָּבֹהַ <small>(יחזקאל יז, כד)</small>, <b>מַשְׁפִּיל</b> אַף מְרוֹמֵם <small>(שמואל א' ב, ז)</small>, וְהַגָּבֹהַּ<b> הַשְׁפִּיל</b> <small>(יחזקאל כא, לא)</small>, זֶה <b>יַשְׁפִּיל</b> וְזֶה יָרִים <small>(תהלים עה, ח)</small>.
<h3>שֹפם</h3>
וְעַל <b>שָׂפָם</b> יַעְטֶה <small>(ויקרא יג, מה)</small>, וְלֹא עָשָׂה <b>שְׂפָמוֹ</b> <small>(שמואל ב' יט, כה)</small>, הוא השער אשר על השפה.
<h3>שׁפן</h3>
וְאֶת <b>הַשָּׁפָן</b> כִּי מַעֲלֵה גֵרָה הוּא <small>(ויקרא יא, ה)</small>, מַחְסֶה <b>לַשְׁפַנִּים</b> <small>(תהלים קד, יח)</small>, ידוע.
<h3>שׁפע</h3>
כִּי <b>שֶׁפַע</b> יַמִּים יִינָקוּ <small>(דברים לג, יט)</small>, בסגול ענינו ריבוי. וכן <b>שִׁפְעַת</b> גְּמַלִּים תְּכַסֵּךְ <small>(ישעיה ס, ו)</small>, <b>וְשִׁפְעַת</b> מַיִם תְּכַסֶּךָּ <small>(איוב כב, יא)</small>, <b>מִשִּׁפְעַת</b> סוּסָיו <small>(יחזקאל כו, י)</small>, אֶת <b>שִׁפְעַת</b> יֵהוּא <small>(מלכים ב' ט, יז)</small>. <b>שִׁפְעַת</b> אֲנִי רֹאֶה <small>(שם)</small>, ה<b>תי"ו</b> במקום <b>ה"א</b>, וחביריו כתבנו בחלק הדקדוק. או יהיה חסר הנסמך ופירושו שפעת אנשים.
<h3>שֹפק</h3>
אִם <b>יִשְׂפֹּק</b> עֲפַר שֹׁמְרוֹן <small>(מלכים א' כ, י)</small>. <b>והשם</b> פֶּן יְסִיתְךָ<b> בְסָפֶק</b> <small>(איוב לו, יח)</small>, בִּמְלֹאות <b>שִׂפְקוֹ</b> יֵצֶר לוֹ <small>(איוב כ, כב)</small>. <b>והכבד</b> [הִפְעִיל] וּבְיַלְדֵי נָכְרִים <b>יַשְׂפִּיקוּ</b> <small>(ישעיה ב, ו)</small>, ענין הספוק ידוע. ובדברי רבותינו ז"ל <small>(פסחים ח ע"א וע"ב)</small> כאן במסתפק מהן כאן בשאין מסתפק מהן. וכן אמרו ממנו פעל הקל לא ספק לה ביד מביאה לה בשערה. ופעל הדגוש ושניהם <b>מְסַפְּקִים</b> <small>(בבא מציעא פרק שמיני משנה א. דף קג ע"ב)</small>. וכן <b>בנין הפעיל</b> לא הספיק ליתנו לה. ואמרו השם <small>(קידושין לה ע"א)</small> איש ספק בידו לעשות. ויש לפרש עוד <b>וּבְיַלְדֵי נָכְרִים יַשְׂפִּיקוּ</b> מענין ספק חשיכה בדברי רבותינו ז"ל <small>(שבת פרק שני משנה ז, דף לד ע"א)</small> כלומר בעבור ילדי נכרים יהיו להם בספק מצות השם והם מעוננים ומכשפים,<b> והשם</b> צוה להם וְלֹא <b>תְעוֹנֵנוּ</b> <small>(ויקרא יט, כו)</small>. וענין אחר <b>יִשְׂפֹּק</b> עָלֵימוֹ כַפֵּימוֹ <small>(איוב כז, כג)</small>. ויש לפרש מזה <b>פֶּן יְסִיתְךָ בְשָֹפֶק</b>. וכבר זכרנום באות ה<b>סמ"ך</b>.
<h3>שׁפר</h3>
אַף נַחֲלָת <b>שָׁפְרָה</b> עָלָי <small>(תהלים טז, ו)</small>. הַנֹּתֵן אִמְרֵי <b>שָׁפֶר</b> <small>(בראשית מט, כא)</small>, תרגום יְפֵה תֹאַר <small>(בראשית לט, ו)</small> <b>שַׁפִּיר בְּרֵיוָא</b>. וכן בארמית מִלְכִּי <b>יִשְׁפַּר</b> עֲלָיךְ <small>(דניאל ד, כד)</small>. וכמוהם בְּרוּחוֹ שָׁמַיִם <b>שִׁפְרָה</b> <small>(איוב כו, יג)</small>, וה<b>בי"ת</b> במלת ברוחו נוספת או תהיה <b>ה"א</b> שפרה נוספת. או תהיה בן ארבע אותיות בשקל תחרה מן כִּי אַתָּה מְתַחֲרֶה בָאָרֶז <small>(ירמיה כב, טו)</small>, כן יאמר משפרה אשפרה, ישפרה, תשפרה, נשפרה, כמו וְאֵיךְ תְּתַחֲרֶה <small>(ירמיה יב, ה)</small>. ויש מפרשים <b>שִׁפְרָה</b> נטה אותם כאהל מן וְנָטָה אֶת שַׁפְרִורוֹ [<b>שַׁפְרִירוֹ</b>] עֲלֵיהֶם <small>(ירמיה מג, י)</small>, שפירושו אהלו ותהיה <b>ה"א</b> שפרה במקום אות הכפל כמו <b>בָּזְאוּ</b> נְהָרִים <small>(ישעיה יח, ב)</small> שהוא כמו <b>בָּזְזוּ</b> כן <b>שפרה</b> כמו <b>שפרר</b>. <b>שׁוֹפַר</b> תְּרוּעָה <small>(ויקרא כה, ט)</small>. <b>כַּשּׁוֹפָר</b> הָרֵם קוֹלֶךָ <small>(ישעיה נח, א)</small>, פירוש כמו אם תתקע בשופר כן הרם קולך.<b> שׁוֹפְרוֹת</b> הַיּוֹבְלִים <small>(יהושע ו, ד)</small>, ידוע. <b>וְאֶשְׁפָּר</b> אֶחָד <small>(שמואל ב' ו, יט)</small>, ה<b>אל"ף</b> נוספת ופירושו חלק מן הבשר. ויתכן שיהיה נגזר מהענין הראשון כלומר חלק יפה. ורבותינו ז"ל שמוה מלה מורכבת משלש תיבות שאמרו <small>(פסחים לו ע"ב)</small> אחד מששה בפר.
<h3>שׁפת</h3>
י"י <b>תִּשְׁפֹּת</b> שָׁלוֹם לָנוּ <small>(ישעיה כו, יב)</small>, וְלַעֲפַר מָוֶת <b>תִּשְׁפְּתֵנִי</b> <small>(תהלים כב, טז)</small>, תערוך, תערכני. <b>שְׁפֹת</b> הַסִּיר <b>שְׁפֹת</b> <small>(יחזקאל כד, ג)</small>, ערוך אותה על השפתים, והם הכירים שעליהם הקדרות או כסא הברזל <b>אנד"ץ</b> בלע"ז. ונקרא בלשון שנים לפי שהוא מקום שפיתת שתי קדירות <b>וְהַשְׁפַתַּיִם</b> טֹפַח אֶחָד <small>(יחזקאל מ, מג)</small>. אִם תִּשְׁכְּבוּן בֵּין <b>שְׁפַתָּיִם</b> <small>(תהלים סח, יד)</small>, כלומר במקום שפל כזה עוד תהיו נחפים בכסף. ויונתן תרגם <b>וְהַשְׁפַתַּיִם טֹפַח אֶחָד</b> <b>וְעָנְקְלִין נַפְקִין פְּשַׁח חָד</b>. והם ווי העמודים שתולין בהם הקרבנות ומפשיטים אותם. רֹבֵץ בֵּין <b>הַמִּשְׁפְּתָיִם</b> <small>(בראשית מט, יד)</small>, בין שתי המערכות והם שתי משאות שעומסים עליו מזה אחד ומזה אחד, ובלע"ז <b>בל"ש</b>. והוא כל כך חזק שרובץ בין המשפתים וקם עמהם.
<h3>שׁצף</h3>
<b>בְּשֶׁצֶף</b> קֶצֶף <small>(ישעיה נד, ח)</small>, בשש נקודות, ענינו לפי מקומו במעט קצף כמו שאמר <small>(ישעיה נד, ז)</small> בְּרֶגַע קָטֹן עֲזַבְתִּיךְ.
<h3>שֹק</h3>
<b>שַׂק</b> תָּפַרְתִּי עֲלֵי גִלְדִּי <small>(איוב טז, טו)</small>, וּפִתַּחְתָּ <b>הַשַּׂק</b> מֵעַל מָתְנֶיךָ <small>(ישעיה כ, ב)</small>, פִּתַּחְתָּ <b>שַׂקִּי</b> <small>(תהלים ל, יב)</small>, וַיָּשֶׂם<b> שַׂק</b> בְּמָתְנָיו <small>(בראשית לז, לד)</small>, וַיְכַס <b>שַׂק</b> <small>(יונה ג, ו)</small>, וְחִגְרוּ <b>שַׂקִּים</b> <small>(איכה ב, י)</small>, השק הוא לבוש צמר או חגור צמר ילבש אדם אותו על בשרו והוא פחות ועבה וקשה כי בעת הצער והאבל ילבש אדם אותו או יחגור. וַיִּפְתַּח הָאֶחָד אֶת <b>שַׂקּוֹ</b> <small>(בראשית מב, כז)</small>, אמתחתו. ואפשר שיהיה שרש אילו <b>שָֹקַק</b>. והדגש בחבורו יוכיח.
<h3>שׁקק</h3>
בָּעִיר <b>יָשֹׁקּוּ</b> <small>(יואל ב, ט)</small>, כְּמַשַּׁק גֵּבִים <b>שֹׁקֵק</b> בּוֹ <small>(ישעיה לג, ד)</small>, וְדֹב <b>שׁוֹקֵק</b> <small>(משלי כח, טו)</small>.<b> והשם</b> <b>כְּמַשַּׁק</b> גֵּבִים <small>(ישעיה לג, ד)</small>. ומשקל אחר וּבֶן <b>מֶשֶׁק</b> בֵּיתִי <small>(בראשית טו, ב)</small>, וכלו סגול בשקל <b>מֶכֶס, וּמֶמֶר</b> לְיוֹלַדְתּוֹ <small>(משלי יז, כה)</small>.<b> וההתפעל</b> בהכפל בו גם <b>פ"א</b> הפעל <b>יִשְׁתַּקְשְׁקוּן</b> בָּרְחֹבוֹת <small>(נחום ב, ה)</small>, ענינם ענין ההליכות בהתמדה והם מלשון שׁוֹק.
<h3>שׁקד</h3>
שָׁוְא <b>שָׁקַד</b> שׁוֹמֵר <small>(תהלים קכז, א)</small>, כַּאֲשֶׁר <b>שָׁקַדְתִּי</b> עֲלֵיהֶם <small>(ירמיה לא, כז)</small>, <b>וַיִּשְׁקֹד</b> י"י עַל הָרָעָה <small>(דניאל ט, יד)</small>, נָמֵר <b>שֹׁקֵד</b> עַל עָרֵיהֶם <small>(ירמיה ה, ו)</small>, <b>לִשְׁקֹד</b> עַל דַּלְתֹתַי <small>(משלי ח, לד)</small>, וְנִכְרְתוּ כָּל <b>שֹׁקְדֵי</b> אָוֶן <small>(ישעיה כט, כ)</small>, <b>שִׁקְדוּ</b> וְשִׁמְרוּ <small>(עזרא ח, כט)</small>, ענין המהירות וההשתדלות וההתמדה על הדבר. מַקֵּל <b>שָׁקֵד</b> <small>(ירמיה א, יא)</small>, בָּטְנִים <b>וּשְׁקֵדִים</b> <small>(בראשית מג, יא)</small>, וַיִּגְמֹל<b> שְׁקֵדִים</b> <small>(במדבר יז, כג)</small>, ידוע. וגם הוא לקוח מהענין הראשון כי עץ השקד ימהר להנץ משאר העצים. וכן אמר לנביא הֵיטַבְתָּ לִרְאוֹת כִּי <b>שֹׁקֵד</b> אֲנִי עַל דְּבָרִי <small>(ירמיה א, יב)</small>, נראה כי <b>שָׁקֵד</b> מלשון שוקד. <b>והפעל ממנו</b> [פִּעֵל] שְׁלֹשָׁה גְבִעִים<b> מְשֻׁקָּדִים</b> <small>(שמות כה, לג)</small>, מפותחים כדמות שקדים. ובדרך ההשאלה וְיָנֵאץ <b>הַשָּׁקֵד</b> <small>(קהלת יב, ה)</small>, והוא רומז בו על השיבה שהיא לבנה כדמות נץ השקד. ויש מפרשים השקד אבר המשגל ויהיה <b>וְיָנֵאץ</b> על זה הפירוש כמו <b>וַיִנְאַץ</b> בְּזַעַם אַפּוֹ <small>(איכה ב, ו)</small>. רוצה לומר שימאס המשכב מרוב חלישתו כמו שאמר <small>(שם)</small> וְתָפֵר הָאֲבִיּוֹנָה. ורבותינו ז"ל פירשו <small>(שבת קנב ע"א)</small> השקד זו קליבוסתא, ויהיה וינאץ על זה הפירוש ויתגדל שזה העצם שהוא למעלה מן העגבות יתגדל ויראה בימי הזקנה מכחישות הבשר ומיובש הלחות.
<h3>שֹקד</h3>
<b>נִשְׂקַד</b> עֹל פְּשָׁעַי <small>(איכה א, יד)</small>, ענינו לפי מקומו נקשר או נתחבר. ובויקרא רבה <small>(פרשה כט. דף קצט ע"ב)</small> אני י"י מלמדך להועיל מסקדנא לך כהדין מססא דמסקיד לתורתא, כלומר אהיה עמך תמיד להנהיגך כמו שהמלמד דבק תמיד בפרה להנהיגה. ורבינו האיי ז"ל הביא ראיה מדברי רבותינו ז"ל <small>(בבא קמא בב ע"א)</small> כלבא בסקדא וגדיא בסרכא.
<h3>שׁקה</h3>
<b>וְהִשְׁקָה</b> אֶת נַחַל הַשִּׁטִּים <small>(יואל ד, יח)</small>, וְגַם הַגְּמַלִּים <b>הִשְׁקָתָה</b> <small>(בראשית כד, מו)</small> <b>הַמַּשְׁקֶה</b> וְהָאֹפֶה <small>(בראשית מ, ה)</small>, שַׂר <b>הַמַּשְׁקִים</b> <small>(בראשית מ, ב)</small>, <b>וַיַּשְׁקְ</b> אֶת צֹאן לָבָן <small>(בראשית כט, י)</small>, <b>וַיַּשְׁקְ</b> כִּתְהֹמוֹת רַבָּה <small>(תהלים עח, טו)</small>.<b> והשם</b> וְכָל <b>מַשְׁקֶה</b> <small>(ויקרא יא, לד)</small>, עַל <b>מַשְׁקֵהוּ</b> <small>(בראשית מ, כא)</small>, <b>מִמַּשְׁקֵה</b> יִשְׂרָאֵל <small>(יחזקאל מה, טו)</small> <b>ושלא נזכר פעלו מהדגוש</b> [פֻּעַל] וּמֹחַ עַצְמוֹתָיו <b>יְשֻׁקֶּה</b> <small>(איוב כא, כד)</small>. <b>והשם</b> בתמורת <b>למ"ד</b> הפעל ב<b>יו"ד</b> <b>וְשִׁקּוּי</b> לְעַצְמוֹתֶיךָ <small>(משלי ג, ח)</small>, שַׁמְנִי<b> וְשִׁקּוּיָי</b> <small>(הושע ב, ז)</small>. וב<b>ו"ו</b> תמורת <b>למ"ד</b> הפעל <b>וְשִׁקֻּוַי</b> בִּבְכִי מָסָכְתִּי <small>(תהלים קב, י)</small>, ענין המשקה כענין המשתה אלא שהמשתה על הפועל והמשקה על המפעיל. ותרגום יונתן <b>מִמַּשְׁקֵה יִשְׂרָאֵל</b> <b>מִפַּטְמָא דְיִשְרָאֵל</b>, כלומר מן הטוב שבצאנם ומן השמנים והוא על דרך <b>וּמֹחַ עַצְמוֹתָיו יְשֻׁקֶּה</b>. וכן מקום שמשקים הבהמות נקרא שוקת וַתְּעַר כַּדָּהּ אֶל <b>הַשֹּׁקֶת</b> <small>(בראשית כד, כ)</small>, וה<b>תי"ו</b> תמורת <b>ה"א</b> <b>למ"ד</b> הפעל והיה דינו עם ה<b>ה"א</b> <b>שׁוֹקָה</b> בפלס <b>שׁוֹאָה, תּוֹעָה</b> וכשהומרה ה<b>ה"א</b> ב<b>תי"ו</b> הושבה המלה מלעיל כמו <b>עֲטָרָה, עֲטֶרֶת, גְּבִירָה, גִּבֶרֶת</b>. והקבוץ והוא משקל אחר <b>בְּשִׁקֲתוֹת</b> הַמָּיִם <small>(בראשית ל, לח)</small>.
<h3>שׁקט</h3>
<b>וְשָׁקַט</b> וְשַׁאֲנַן <small>(ירמיה ל, י)</small>, וְלֹא <b>שָׁקַטְתִּי</b> וְלֹא נָחְתִּי <small>(איוב ג, כו)</small>, וְהָאָרֶץ <b>שָׁקְטָה</b> <small>(יהושע יא, כג)</small>. אֶרֶץ יָרְאָה <b>וְשָׁקָטָה</b> <small>(תהלים עו, ט)</small>, פירוש יראה מן השם יתברך ושקטה מלהלחם על ישראל כמו שאמו מִגַּעֲרָתְךָ אֱלֹהֵי יַעֲקֹב נִרְדָּם וְרֶכֶב וָסוּס <small>(שם ז)</small>. אַל תֶּחֱרַשׁ וְאַל <b>תִּשְׁקֹט</b> אֵל פג, ב)</small>, אֶשְׁקֳוטָה [<b>אֶשְׁקֳטָה</b>] וְאַבִּיטָה בִמְכוֹנִי <small>(ישעיה יח, ד)</small>, ה<b>קו"ף</b> בקמץ חטף. <b>שֹׁקֵט</b> וּבֹטֵחַ <small>(שופטים יח, ז)</small>, <b>וְשֹׁקֵט</b> הוּא אֶל שְׁמָרָיו <small>(ירמיה מח, יא)</small> ישֶׁבֶת <b>וְשֹׁקָטֶת</b> <small>(זכריה א, יא)</small>. <b>והשם</b> וְשָׁלוֹם <b>וָשֶׁקֶט</b> אֶתֵּן עַל יִשְׂרָאֵל בְּיָמָיו <small>(דברי הימים א' כב, ט)</small>, בשש נקודות.<b> והכבד</b> [הִפְעִיל] הִשָּׁמֵר <b>וְהַשְׁקֵט</b> <small>(ישעיה ז, ד)</small>, <b>בְּהַשְׁקֵט</b> וּבְבִטְחָה <small>(ישעיה ל, טו)</small>, מקור או שם. <b>הַשְׁקֵט</b> לֹא יוּכָל <small>(ירמיה מט, כג)</small>, <b>בְּהַשְׁקִט</b> אֶרֶץ מִדָּרוֹם <small>(איוב לז, יז)</small>. ואשר הם <b>פועלים יוצאים</b> וְהוּא <b>יַשְׁקִט</b> וּמִי יַרְשִׁעַ <small>(איוב לד, כט)</small>, <b>לְהַשְׁקִיט</b> לוֹ מִימֵי רָע <small>(תהלים צד, יג)</small>, וְאֶרֶךְ אַפַּיִם<b> יַשְׁקִיט</b> רִיב <small>(משלי טו, יח)</small>. ענינם ענין הנחה ומרגוע.
<h3>שׁקל</h3>
<b>וְשָׁקַל</b> בַּפֶּלֶס הָרִים <small>(ישעיה מ, יב)</small>, כֶּסֶף <b>יִשְׁקֹל</b> <small>(שמות כב, טז)</small>, <b>וָאֶשְׁקֲלָה</b> לּוֹ אֶת הַכֶּסֶף <small>(ירמיה לב, ט)</small>, <b>וָאֶשְׁקֲלָה</b> עַל יָדָם <small>(עזרא ח, כו)</small>, שניהם ה<b>קו"ף</b> בשוא ופתח. וָאֶשְׁקֳולָה [<b>וָאֶשְׁקֳלָה</b>] לָהֶם אֶת הַכֶּסֶף <small>(עזרא ח, כה)</small> בקמץ חטף. <b>והנפעל</b> <b>נִשְׁקַל</b> הַכֶּסֶף <small>(עזרא ח, לג)</small>, וְלֹא <b>יִשָּׁקֵל</b> כֶּסֶף מְחִירָהּ <small>(איוב כח, טו)</small>, לוּ שָׁקוֹל <b>יִשָּׁקֵל</b> כַּעְשִׂי <small>(איוב ו, ב)</small>.<b> והשם</b> וְלָקַחְתָּ לְךָ מֹאזְנֵי <b>מִשְׁקָל</b> <small>(יחזקאל ה, א)</small>, בֶּקַע <b>מִשְׁקָלוֹ</b> <small>(בראשית כד, כב)</small>. ומשקל אחר עם ה<b>תי"ו</b> וּצְדָקָה <b>לְמִשְׁקָלֶת</b> <small>(ישעיה כח, יז)</small>. ובחולם <b>בְּמִשְׁקוֹל</b> עֶשְׂרִים שֶׁקֶל לַיּוֹם <small>(יחזקאל ד, י)</small>. ועם ה<b>תי"ו</b> וְאֶת <b>מִשְׁקֹלֶת</b> בֵּית אַחְאָב <small>(מלכים ב, כא, יג)</small>. ומשקל אחד <b>בְּשֶׁקֶל</b> הַקֹּדֶשׁ <small>(שמות ל, יג)</small>, בשש נקודות. עֶשְׂרִים גֵּרָה <b>הַשֶּׁקֶל</b> <small>(שם)</small>.
<h3>שׁקם</h3>
<b>וְשִׁקְמוֹתָם</b> בַּחֲנָמַל <small>(תהלים עח, מז)</small>, <b>כַּשִּׁקְמִים</b> אֲשֶׁר בַּשְּׁפֵלָה <small>(מלכים א' י, כז)</small>, <b>שִׁקְמִים</b> גֻּדָּעוּ <small>(ישעיה ט, י)</small>, וּבוֹלֵס <b>שִׁקְמִים</b> <small>(עמוס ז, יד)</small>, פירוש סירות שקמים היה לוקט למאכל בקריו, והם מין ממיני התאנים. או יהיה שקמים שם הפירות עצמם כמו <b>תְּאֵנָה, תְּאֵנִים</b>, שהוא שם הפרי ושם העץ.
<h3>שׁקע</h3>
<b>וְשָׁקְעָה</b> כִּיאֹר מִצְרָיִם <small>(עמוס ט, ה)</small>, <b>תִּשְׁקַע</b> בָּבֶל <small>(ירמיה נא, סד)</small>, <b>וַתִּשְׁקַע</b> הָאֵשׁ <small>(במדבר יא, ב)</small>. <b>והנפעל</b> וְנִגְרְשָׁה וְנִשְׁקְהָ [<b>וְנִשְׁקְעָה</b>] <small>(עמוס ח, ח)</small>. <b>והכבד</b> [הִפְעִיל] וּבְחֶבֶל <b>תַּשְׁקִיעַ</b> לְשֹׁנוֹ <small>(איוב מ, כה)</small>, רוצה לומר ובלשונו תשקיע חבל כמו וַתָּשֶׂם בַּפּוּךְ עֵינֶיהָ <small>(מלכים ב' ט, ל)</small>, שִׁלְחוּ בָאֵשׁ מִקְדָּשֶׁךָ <small>(תהלים עד, ז)</small>. אָז <b>אַשְׁקִיעַ</b> מֵימֵיהֶם <small>(יחזקאל לב, יד)</small>, <b>והשם</b> <b>וּמִשְׁקַע</b> מַיִם תִּשְׁתּוּ וְאֵת הַנּוֹתָרִים בְּרַגְלֵיכֶם תִּרְפֹּשׂוּן <small>(יחזקאל לד, יח)</small>, ענינם כענין עומק. ופירוש ומשקע מים תשתו כי כשהמים רבים יש בהם עומק ורצונו לומר שתשתו המים כשהם רבים וזכים טרם שיחסרו ויגיעו אל הטיט ואל הרפש, או טרם שתדלתו אותם שהם זכים. וכן פירוש <b>אָז אַשְׁקִיעַ מֵימֵיהֶם</b>, לפי שתהיה הארץ הרבה מאין אדם ובהמה ולא יעברו במים יהיו המים זכים כמו שאמר לא תדלחם רגל אדם עור ופרסות בהמה לא תדלחם <small>(יחזקאל לב, יג)</small>, כי כשתדלתם רגל אדם ובהמה הם עבורים, וכשלא תעבור בם רגל אדם ובהמה יהיו זכים כשמן וזהו שאמר וְנַהֲרוֹתָם כַּשֶּׁמֶן אוֹלִיךְ <small>(שם)</small>. ועיקר הלשון לשון עומק מצולה. לתרגום צָלֲלוּ כַּעוֹפֶרֶת <small>(שמות טו, י)</small> <b>אִשְׁתְּקָעוּ כַּאֲבָרָא</b>. תרגום ירושלמי כְּבַלַּע אֶת הַקֹּדֶשׁ <small>(במדבר ד, כ)</small> <b>כד משקע</b> ותרגום הָטְבְּעוּ בַבֹּץ רַגְלֶךָ <small>(ירמיה לח, כב)</small> <b>אִשְׁתְּקָעָא בִּבְהָתָא רִגְלָךְ</b>.
<h3>שׁקף</h3>
וְצֶדֶק מִשָּׁמַיִם <b>נִשְׁקָף</b> <small>(תהלים פה, יב)</small>, בְּעַד אֶשְׁנַבִּי <b>נִשְׁקָפְתִּי</b> <small>(משלי ז, ו)</small>, <b>נִשְׁקְפָה</b> וַתְּיַבֵּב <small>(שופטים ה, כח)</small>, כִּי רָעָה <b>נִשְׁקְפָה</b> מִצָּפוֹן <small>(ירמיה ו, א)</small>, <b>וְנִשְׁקָפָה</b> עַל פְּנֵי הַיְשִׁימֹן <small>(במדבר כא, כ)</small>, <b>הַנִּשְׁקָף</b> עַל פְּנֵי הַיְשִׁימֹן <small>(במדבר כג, כח)</small>, ענין השגחה והצצה. ונשתמשו בו לשון נפעל לפי שהעומד במקום גבוה ומביט הוא נשקף מביטים אליו, לפיכך אמר <b>הַשְׁקִיפָה</b> מִמְּעוֹן קָדְשְׁךָ מִן הַשָּׁמַיִם <small>(דברים כו, טו)</small>, כי הקדוש ברוך הוא משקיף ואינו נשקף. וכן <b>וַיַּשְׁקֵף</b> אֲבִימֶלֶךְ <small>(בראשית כו, ח)</small>, כי היה במקום שהיה רואה אותם והם לא היו רואים אותו. <b>וַתַּשְׁקֵף</b> בְּעַד הַחַלּוֹן <small>(מלכים ב' ט, ל)</small>, שהיתה רואה אותם והם לא היו רואים אותה עד שקרב יהוא אל השער. <b>וַיַּשְׁקִפוּ</b> עַל פְּנֵי סְדֹם <small>(בראשית יח, טז)</small>. חַלּוֹנֵי <b>שְׁקֻפִים</b> אֲטֻמִים <small>(מלכים א' ו, ד)</small>, אמר בו התרגום <b>פְּתִיחָן מִלְגָיו וּסְתִימָן מִלְבָרָא</b>. ובדברי רבותינו ז"ל מצאנו בהפוך זה ואמרו <small>(מנחות פו ע"ב)</small> פתוחים מבחוץ ואטומים מבפנים ולא כדרך שאר חלונות, להראות שאינו צריך לאורה. אֶל <b>הַמַּשְׁקוֹף</b> וְאֶל שְׁתֵּי הַמְּזוּזֹת <small>(שמות יב, כב)</small>, הוא המפתן העליון אשר על מזוזה השער, נקרא כן לפי שהוא נשקף תמיד. או נקרא כן לפי שהדלת מכה עליו תמיד. ותרגום וּשְׁדוּפֹת קָדִים <small>(בראשית מא, ו)</small> <b>וּשְׁקִיפָן קִדּוּם</b> כלומר מוכות רוח קדים תרגום וַיִּסְפֹּק אֶת כַּפָּיו <small>(במדבר כד, י)</small> <b>וּשְׁקָפִנּוּן לִידוֹהִי</b>. והחכם רבי אברהם אבן עזרא ז"ל כתב כי המשקוף הוא חלון שיעשו על הפתח, ישקיפו ממנו כשאדם קורא בשער לראות מי הקורא, וזה ידוע בארץ ישמעאל שיעשו החלונות על הפתחים להשקיף משם. <b>וּשְׁקֻפִים</b> שְׁלֹשָׁה טוּרִים <small>(מלכים א' ז, ד)</small>, זה לעומת זה תרגם יונתן <b>וּכְלֵנְסָא תְּלַת סִדְרִין</b>. וכן וְכָל הַפְּתָחִים וְהַמְּזוּזוֹת רְבֻעִים <b>שָׁקֶף</b> <small>(מלכים א' ז, ה)</small>, <b>מְרַבְּעִין וַחֲפָן כְּלֵנְסָא</b>. ובדברי רבותינו ז"ל <small>(ראש השנה פרק שני משנה ב. דף כב ע"ב)</small> מביאין כלונסות של ארז, ומודלה על גבי כלונסות <small>(חולין ף ע"ב)</small> פירושו בדים. ותרגום וּבִנְקִיקֵי <b>הַסְּלָעִים</b> <small>(ישעיה ז, יט)</small> <b>וּבִשְׁקִיפֵי כֵיפַיָא</b>. וכן תרגום וּבִסְעִפֵי <b>הַסְּלָעִים</b> <small>(ישעיה ב, כא)</small> מפני שמשקיפין מהן בעבור גבהן.
<h3>שׁקץ</h3>
כִּי לֹא בָזָה וְלֹא <b>שִׁקַּץ</b> <small>(תהלים כב, כה)</small>, אַל <b>תְּשַׁקְּצוּ</b> אֶת נַפְשֹׁתֵיכֶם <small>(ויקרא יא, מג)</small>, וְאֶת נִבְלָתָם <b>תְּשַׁקֵּצוּ</b> <small>(ויקרא יא, יא)</small>,<b> שַׁקֵּץ תְּשַׁקְּצֶנּוּ</b> <small>(דברים ז, כו)</small>.<b> והשם</b> וְלָתֵת <b>שִׁקּוּץ</b> שֹׁמֵם <small>(דניאל יב, יא)</small>. והקבוץ וְעַל כְּנַף <b>שִׁקּוּצִים</b> מְשֹׁמֵם <small>(דניאל ט, כז)</small>, וַתִּרְאוּ אֶת <b>שִׁקּוּצֵיהֶם</b> <small>(דברים כט, טז)</small>, אִישׁ <b>שִׁקּוּצֵי</b> עֵינָיו הַשְׁלִיכוּ <small>(יחזקאל כ, ז)</small>. ומשקל אחר <b>שֶׁקֶץ</b> הוּא לָכֶם <small>(ויקרא יא, יב)</small>, בשש נקודות. ענינם ענין תועבה.
<h3>שׁקר</h3>
אִם <b>תִּשְׁקֹר</b> לִי וּלְנִינִי <small>(בראשית כא, כג)</small>. <b>והשם</b> מִדְּבַר <b>שֶׁקֶר</b> תִּרְחָק <small>(שמות כג, ז)</small>, בשש נקודות. אֹיְבַי <b>שֶׁקֶר</b> <small>(תהלים לה, יט)</small>, <b>שֶׁקֶר</b> רְדָפוּנִי <small>(תהלים קיט, פו)</small>, דֹּבֵר <b>שְׁקָרִים</b> <small>(תהלים קא, ז)</small>, <b>בְּשִׁקְרֵיהֶם</b> וּבְפַחֲזוּתָם <small>(ירמיה כג, לב)</small>. <b>והכבד</b> [פִּעֵל] וְלֹא <b>שִׁקַּרְנוּ</b> בִּבְרִיתֶךָ <small>(תהלים מד, יח)</small>, לֹא <b>יְשַׁקֵּר</b> וְלֹא יִנָּחֵם <small>(שמואל א' טו, כט)</small>, בָּנִים לֹא <b>יְשַׁקֵּרוּ</b> <small>(ישעיה סג, ח)</small>, וְלֹא תְכַחֲשׁוּ וְלֹא <b>תְשַׁקְּרוּ</b> <small>(ויקרא יט, יא)</small>, ענין הכזב והבגד. ותרגום מַדּוּעַ נִבְגַּד אִישׁ בְּאָחִיו <small>(מלאכי ב, י)</small> <b>מָא דֵין נְשַׁקֵר גְבַר בַּאֲחוֹהִי</b>. אך יש מהם ענין <b>חִנָּם,</b> <b>אֹיְבַי שֶׁקֶר, שֶׁקֶר רְדָפוּנִי, לַשֶּׁקֶר</b> שָׁמַרְתִּי <small>(שמואל א' כה, כא)</small>, הִנֵּה <b>לַשֶּׁקֶר</b> עָשָׂה עֵט <b>שֶׁקֶר</b> סֹפְרִים <small>(ירמיה ח, ח)</small>. וכן מלת <b>שָׁוְא</b> כמו שכתבנו.
<h3>שֹקר</h3>
[פִּעֵל] <b>וּמְשַׂקְּרוֹת</b> עֵינָיִם <small>(ישעיה ג, טז)</small>, כלומר מחדדות אותם ורומזות בהם ובלע"ז <b>גיננט"ץ</b> [<b>ציניי"ר קו"ן לוקיי"ו</b>]. ותרגום עַיִן שְׁזָפַתּוּ <small>(איוב כ, ט)</small> <b>עֵינָא סְקַרְתֵּיהּ</b>. ובדברי רבותינו ז"ל <small>(בראשית רבה פרשה יח. דף כ, עד)</small> אברא אותה מן העין תהיה סקרנית, עמדה חוה והיתה סקרנית שנאמר ותרא האשה.
<h3>שׁרר</h3>
<b>שָׁרְרֵךְ</b> אַגַּן הַסַּהַר <small>(שיר השירים ז, ג)</small>. לֹא כָרַּת <b>שָׁרֵךְ</b> <small>(יחזקאל טז, ד)</small>, בדגש ה<b>רי"ש</b> לחסרון הכפל. ובמשקל אחר וְאֹנוֹ <b>בִּשְׁרִירֵי</b> בִטְנוֹ <small>(איוב ט, טז)</small>, הוא הטבור. וענין אחר כִּי <b>בִּשְׁרִרוּת</b> לִבִּי אֵלֵךְ <small>(דברים כט, יח)</small>, ענינו הבטת לבי ומחשבותי. וכן לְמַעַן שׁוֹרְרָי הַוְשַׁר [<b>הַיְשַׁר</b>] לְפָנַי דַּרְכֶּךָ <small>(תהלים ה, ט)</small>, <b>יָשֹׁר</b> עַל אֲנָשִׁים <small>(איוב לג, כז)</small>, ואם כתבנו אותם בשרש <b>שׁוּר</b> מאין הכרע. ויש מפרשים <b>בִּשְׁרִרוּת</b> בחוזק מענין שריר וקים בדברי רבותינו ז"ל <small>(בבא בתרא קב ע"א)</small>.
<h3>שֹרר</h3>
לִהְיוֹת כָּל אִישׁ <b>שׂרֵר</b> בְּבֵיתוֹ <small>(אסתר א, כב)</small>. <b>וההתפעל</b> כִּי <b>תִשְׂתָּרֵר</b> עָלֵינוּ גַּם <b>הִשְׂתָּרֵר</b> <small>(במדבר טז, יג)</small>. ויתכן להיות מזה השרש <b>וַיָּשַׂר</b> אֶל מַלְאָךְ <small>(הושע יב, ה)</small>, בִּי <b>שָׂרִים יָשׂרוּ</b> <small>(משלי ח, טז)</small>. וכבר כתבנו אותה בשרש <b>שֹוֹר</b>, אבל <b>וַיָּשַׂר</b> בַּמְּגֵרָה <small>(דברי הימים א, כ, ג)</small> אִם יִתְגַּדֵּל <b>הַמַּשּׂוֹר</b> <small>(ישעיה י, טו)</small>, כתבנום בשרש<b> נָשַֹר</b> כי הוא שרשם באמת.
<h3>שׁרב</h3>
וְלֹא יַכֵּם <b>שָׁרָב</b> וָשָׁמֶשׁ <small>(ישעיה מט, י)</small>, ענינו החום. וְהָיָה <b>הַשָּׁרָב</b> לַאֲגָם <small>(ישעיה לה, ז)</small>, פירוש מקום המדבר והחורב. ותרגום אֲכָלַנִי חֹרֶב <small>(בראשית לא, מ)</small> <b>אֲכַלְנִי שַׁרְבָא</b>.
<h3>שֹרג</h3>
וּבַגֶּפֶן שְׁלֹשָׁה <b>שָׂרִיגִם</b> <small>(בראשית מ, י)</small>, שעפים. הִלְבִּינוּ <b>שָׂרִיגֶיהָ</b> <small>(יואל א, ו)</small>.<b> והתתפעל ממנו</b> <b>יִשְׂתָּרְגוּ</b> עָלוּ עַל צַוָּארִי <small>(איכה א, יד)</small>, כלומר יסתבכו. וכן <b>שלא נזכר פועלו מהדגוש</b> [פֻּעַל] גִּידֵי פַחֲדָו [פַחֲדָיו] <b>יְשׂרָגוּ</b> <small>(איוב מ, יז)</small>, ותרגום שְׂבָכִים מַעֲשֵׂה שְׂבָכָה <small>(מלכים א' ז, יז)</small> <b>סְרִיגַן עוֹבַד סְרִיגָא</b>. ובמשנה <small>(מועד קטן פרק ראשון משנה ח. דף ח ע"ב)</small> ומסרגין את המטות.
<h3>שֹרד</h3>
<b>וְהַשְּׂרִידִים שָׂרְדוּ</b> מֵהֶם <small>(יהושע י, כ)</small>, פָּלִיט <b>וְשָׂרִיד</b> <small>(איכה ב, כב)</small>, <b>שְׂרִידֵי</b> חָרֶב <small>(ירמיה לא, א)</small>, ידוע. יְתָאֲרֵהוּ <b>בַשֶּׂרֶד</b> <small>(ישעיה מד, יג)</small>, בשש נקדות. הוא חוט הצבע שמסמן בו הנגר מה שרוצה לכרות מן העץ. וְאֵת בִּגְדֵי <b>הַשְּׂרָד</b> <small>(שמות לא, י)</small>, בגדי העבודה, ואינם בגדי כהונה רק בגדים עשויים לכסות המזבח והשולחן והמנורה בנסוע המחנה. וכתב רבנו שלמה ז"ל כי לפיכך נקראו בגדי שרד שהם עשויים כמין קלעים דמתרגמינן סרדין.
<h3>שׁרה</h3>
אִם לֹא שֵׁרִותִךָ [<b>שֵׁרִיתִיךָ</b>] לְטוֹב <small>(ירמיה טו, יא)</small>, כתב רבי יהודה בזה השורש וגם רבי יונה כתבו כן ופירשו שהוא דומה לתרגום וּמְשָׁרֵא קִטְרִין <small>(דניאל ה, יב)</small>. וכבר כתבנוהו בשרש <b>שָׁאַר</b>. ואדוני אבי ז"ל פירש מזה תַּחַת כָּל הַשָּׁמַיִם <b>יִשְׁרֵהוּ</b> <small>(איוב לז, ג)</small>, כלומר יתיר קשור העבים וימטיר על כנפות הארץ. <b>שָׁרוֹתַיִךְ</b> מַעֲרָבֵךְ <small>(יחזקאל כז, כה)</small>, כתבנוה בשרש <b>שׁוּר</b>. וַיִּלְבַּשׁ צְדָקָה <b>כַּשִּׁרְיָן</b> <small>(ישעיה נט, יז)</small>, בֵּין הַדְּבָקִים וּבֵין <b>הַשִּׁרְיָן</b> <small>(מלכים א' כב, לד)</small>. [ובחולם] וּמִשְׁקַל <b>הַשִּׁרְיוֹן</b> <small>(שמואל א' יז, ה)</small>. <b>וְשִׁרְיוֹן</b> קַשְׂקַשִּׂים <small>(שם)</small>, ופירוש עשוי מעשה קשקשים. וב<b>ה"א</b> חֲנִית מַסָּע <b>וְשִׁרְיָה</b> <small>(איוב מא, יח)</small>, היא התחרה. והקבוץ בחלם <b>וְשִׁרְיֹנוֹת</b> וּקְשָׁתוֹת <small>(דברי הימים ב' כו, יד)</small>, <b>אזברג</b> בלע"ז. ומזה השרש עוד וְכָל <b>מִשְׁרַת</b> עֲנָבִים <small>(במדבר ו, ג)</small>, ידוע בדברי רבותינו ז"ל <small>(שבת פרק ראשון משנה ה. דף יז ע"ב)</small> אין שורין דיו וסממנין. וכן אמרו <small>(ברכות פרק שלישי משנה ה. י דף כב ע"ב)</small> ולא במי משרה. וכן פירשו מזה תַּחַת כָּל הַשָּׁמַיִם <b>יִשְׁרֵהוּ</b> <small>(איוב לז, ג)</small>. חֲבַצֶּלֶת <b>הַשָּׁרוֹן</b> <small>(שיר השירים ב, א)</small>, הָיָה <b>הַשָּׁרוֹן</b> כָּעֲרָבָה <small>(ישעיה לג, ט)</small>, פירשו בו ארץ מישור ומקום דשן. וכן וְעַל הַבָּקָר הָרֹעִים <b>בַּשָּׁרוֹן</b> <small>(דברי הימים א' כז, כט)</small>. שִׁטְרַי [שִׁרְטַי] <b>הַשָּׁרוֹנִי</b> שם.
<h3>שׂרה</h3>
וּבְאוֹנוֹ <b>שָׂרָה</b> אֶת אֱלֹהִים <small>(הושע יב, ד)</small>, כִּי <b>שָׂרִיתָ</b> עִם אֱלֹהִים <small>(בראשית לב, כט)</small>.<b> והשם</b> לְםַרְבֵּה [לְמַרְבֵּה] <b>הַמִּשְׂרָה</b> <small>(ישעיה ט, ו)</small>, ידוע.
<h3>שֹרט</h3>
<b>וְשֶׂרֶט</b> לָנֶפֶשׁ <small>(ויקרא יט, כח)</small> בשש נקודות. לֹא <b>יִשְׂרְטוּ שָׂרָטֶת</b> <small>(ויקרא כא, ה)</small> <b>והנפעל שָׂרוֹט יִשָּׂרֵטוּ</b> <small>(זכריה יב, ג)</small>. אמרו רבותינו ז"ל <small>(קדושין לה, סוף ע"ב)</small> שריטה וגדידה אחת היא.
<h3>שֹרך</h3>
אִם מִחוּט וְעַד <b>שְׂרוֹךְ</b> נַעַל <small>(בראשית יד, כג)</small>, וְלֹא נִתַּק <b>שְׂרוֹךְ</b> נְעָלָיו <small>(ישעיה ה, כז)</small>, רצועות הנעל. <b>והפעל הכבד ממנו</b> [פִּעֵל]<b> מְשָׂרֶכֶת</b> דְּרָכֶיהָ <small>(ירמיה ב, כג)</small>, כלומר מבלבלת דרכיה ורצה סביב כמו שקושרין השרוך סביב לנעל.
<h3>שֹרע</h3>
<b>שָׂרוּעַ</b> וְקָלוּט <small>(ויקרא כב, כג)</small>, ענינו עודף. וכן אמרו רבותינו ז"ל <small>(תורת כהנים פרשת אמור אל הכהנים)</small> שרוע זה שנשמטה ירכו והוא מושך רגלו, והנה הוא עודף.<b> וההתפעל ממנו</b> כִּי קָצַר הַמַּצָּע <b>מֵהִשְׂתָּרֵעַ</b> <small>(ישעיה כח, כ)</small>.
<h3>שֹרף</h3>
אֲשֶׁר <b>שָׂרַף</b> י"י <small>(ויקרא י, ו)</small>, <b>וְשָׂרַף</b> אֶת הַפָּרָה <small>(במדבר יט, ה)</small>, עַל פִּרְשָׁהּ <b>יִשְׂרֹף</b> <small>(שם)</small>. <b>וַיִּשְׂרֹף</b> בָּאֵשׁ <small>(שמות לב, כ)</small>, פירוש התיך העגל באש לבטל צורתו ואחר כך טחנו בפצירה פים, כי הזהב לא ישרף אבל יותך. וְאֶת הָעִיר הַזֹּאת<b> תִּשְׂרֹף</b> בָּאֵשׁ <small>(ירמיה לח, כג)</small>, פירוש אתה תהיה גורם שתהיה נשרפת העיר אם לא תצא אל הכשדים, וכאלו אתה שורף אותה. וְהִנֵּה <b>שְׂרוּפָה</b> בָּאֵשׁ <small>(שמואל א' ל, ג)</small>, עָרֵיכֶם <b>שְׂרֻפוֹת</b> אֵשׁ <small>(ישעיה א, ז)</small>. <b>וַיִּשְׂרְפוּ</b> לוֹ <b>שְׂרֵפָה</b> גְּדוֹלָה עַד לִמְאֹד <small>(דברי הימים ב' טו, יד)</small>, <b>וּבְמִשְׂרְפוֹת</b> אֲבוֹתֶיךָ הַמְּלָכִים הָרִאשֹׁנִים אֲשֶׁר הָיוּ לְפָנֶיךָ כֵּן <b>יִשְׂרְפוּ</b> לָךְ <small>(ירמיה לד, ה)</small>, הוא ששורפין על המלכים מטתן וכלי תשמישין. וכן בדברי רבותינו ז"ל <small>(סנהדרין נב ע"ב)</small> שורפין על המלכים ולא מדרכי האמורי שנאמר בשלום תמות ובמשרפות אבותיך וגו' מכאן ששורפים על המלכים. ומה הן שורפין עליהן? מטתן וכלי תשמישן. ויש מפרשים השרפה לשון הקטרה יעשו למת כדי שלא יסריח בשרו. וכן כתוב וַיַּשְׁכִּיבֻהוּ בַּמִּשְׁכָּב אֲשֶׁר מִלֵּא בְּשָׂמִים וּזְנִים מְרֻקָּחִים בְּמִרְקַחַת מַעֲשֶׂה <b>וַיִּשְׂרְפוּ</b> לוֹ <b>שְׂרֵפָה</b> גְּדוֹלָה וגו' <small>(דברי הימים ב' טז, יד)</small>, וכן<b> וַיִּשְׂרְפוּ</b> אֹתָם שָׁם <small>(שמואל א' לא, יב)</small>. ויש לפרש וישרפו אותם שם ששרפו הבשר. ולפי שנשתהו ימים אולי העלה הבשר רמה ולא רצו לקברם כן עם התולעים ושרפו הבשר ואחרי כן קברו העצמות. וכן כתוב <small>(שם יג)</small> וַיִּקְחוּ אֶת עַצְמֹתֵיהֶם וַיִּקְבְּרוּ וגו'. לְבִלְתִּי <b>שְׂרֹף</b> אֶת הַמְּגִלָּה <small>(ירמיה לו, כה)</small>. <b>והשם הַשְּׂרֵפָה</b> אֲשֶׁר שָׂרַף י"י <small>(ויקרא י, ו)</small>, אֶל תּוֹךְ <b>שְׂרֵפַת</b> הַפָּרָה <small>(במדבר יט, ו)</small>. ומשקל אחר וְהָיוּ עַמִּים <b>מִשְׂרְפוֹת</b> שִׂיד <small>(ישעיה לג, יב)</small>, <b>וּבְמִשְׂרְפוֹת</b> אֲבוֹתֶיךָ <small>(ירמיה לד, ה)</small>. <b>והתאר</b> גָּפְרִית וָמֶלַח<b> שְׂרֵפָה</b> כָל אַרְצָהּ <small>(דברים כט, כב)</small>, פירוש בגפרית ומלח תהיה שרפה כל ארצה. <b>ושלא נזכר פועלו מהדגוש</b> [פֻּעַל] וְהִנֵּה <b>שׂרָף</b> <small>(ויקרא י, טז)</small>. <b>והנפעל</b> שָׂרוֹף <b>יִשָּׂרְפוּ</b> <small>(שמואל ב' כג, ז)</small>, וְהָעִיר הַזֹּאת לֹא <b>תִשָּׂרֵף</b> בָּאֵשׁ <small>(ירמיה לח, יז)</small>. ויש מפרשים מזה הענין וּנְשָׂאוֹ דּוֹדוֹ <b>וּמְסָרְפוֹ</b> <small>(עמוס ו, י)</small>, ואף על פי שנכתב ב<b>סמ"ך</b> וכבר כתבנוהו באות ה<b>סמ"ך</b>. <b>מִשְׂרְפוֹת</b> מַיִם <small>(יהושע יא, ח)</small>, נקרא כן המקום לפי שהיו מימיו נובעין חמין כחמי טבריה וזולתם. ויונתן תרגם <b>חַרְצֵי יַמָא.</b> והוא שעושין חריצין וממשיכין לתוכן מים מן הים והחמה שורפתם והם נעשות מלח שלינ"ש בלע"ז. עֲשֵׂה לְךָ <b>שָׂרָף</b> <small>(במדבר כא, ח)</small>, הַנְּחָשִׁים <b>הַשְּׂרָפִים</b> <small>(שם ו)</small>, נקראו כן לפי שהן שורפין בהבל פיהם. <b>שָׂרָף</b> מְעוֹפֵף <small>(ישעיה יד, כט)</small>, אומרים כי יש נחשים ימצאו בארץ כוש יש להם כנפים ויעופו בהם. או פירוש מעופף מדלג למרחוק וכאילו הוא עוף. וכן בדברי רבותינו ז"ל <small>(שבת כו ע"א)</small> <b></b> אין מדליקים בצרי מפני שהוא עף, פירוש נע מן הנר ונרתז הנה והגה. <b>שְׂרָפִים</b> עֹמְדִים <small>(שבת ו, ב)</small>, מלאכי אש.
<h3>שׁרץ</h3>
<b>שָׁרַץ</b> אַרְצָם <small>(תהלים קה, ל)</small>,<b> וְשָׁרַץ</b> הַיְאֹר <small>(שמות ז, כח)</small>, אֲשֶׁר <b>שָׁרְצוּ</b> הַמַּיִם <small>(בראשית א, כא)</small>, <b>שִׁרְצוּ</b> בָאָרֶץ <small>(בראשית ט, ז)</small>, <b>הַשֹּׁרֵץ</b> עַל הָאָרֶץ <small>(בראשית ו, כא)</small>, כָל נֶפֶשׁ חַיָּה אֲשֶׁר <b>יִשְׁרֹץ</b> <small>(יחזקאל מז, ט)</small>. <b>שֶׁרֶץ</b> נֶפֶשׁ חַיָּה <small>(בראשית א, כ)</small>, בשש נקודות, ענינם ענין ההולדה עם הרבוי. ודעת התרגום ענין תנועה שתרגם שרץ <b>רְחֵישׁ</b>, והשרצים מתנועעים על הארץ.
<h3>שׁרק</h3>
<b>וְשָׁרַק</b> לוֹ מִקְצֵה הָאָרֶץ <small>(ישעיה ה, כו)</small>, <b>שָׁרְקוּ</b> וַיָּנִעוּ רֹאשָׁם <small>(איכה ב, טו)</small>,<b> יִשְׁרֹק</b> י"י לַזְּבוּב <small>(ישעיה ז, יח)</small>, יִשֹּׁם <b>וְיִשְׁרֹק</b> <small>(ירמיה יט, ח)</small>,<b> אֶשְׁרְקָה</b> לָהֶם וַאֲקַבְּצֵם <small>(זכריה י, ח)</small>. <b>שְׁרִקוֹת</b> עֲדָרִים <small>(שופטים ה, טז)</small>, וְיֹשְׁבֶיהָ <b>לִשְׁרֵקָה</b> <small>(מיכה ו, טז)</small>. ענין השריקה הנעות השפתים בקול.
<h3>שֹרק</h3>
נְטַעְתִּיךְ <b>שׂוֹרֵק</b> <small>(ירמיה ב, כא)</small>, וַיִּטָּעֵהוּ <b>שֹׂרֵק</b> <small>(ישעיה ה, ב)</small>, <b>וְלַשּׂרֵקָה</b> בְּנִי אֲתֹנוֹ <small>(בראשית מט, יא)</small>. הָלְמוּ <b>שְׂרוּקֶּיהָ</b> <small>(ישעיה טז, ח)</small>, נכתב בו הנח עם הדגש. והוא המשובח ממיני הגפן. וכתב הרב אבן גיאת שהוא מין הטוב מן הגפנים שהענבים לא ימצא בהם חרצן. ותרגום יונתן<small>(ישעיה ה, ב)</small> <b>כְּמַצַב גֶפֶן בְּחִירָא</b>. ויש מפרשים כן עֹבְדֵי פִשְׁתִּים <b>שְׂרִיקוֹת</b> <small>(ישעיה יט, ט)</small>, המשובח ממין הפשתן וכן יקרא בלשון ערבי <b>א"ל שר"ק</b> הטור שבמשי. <b>שְׂרֻקִּים</b> וּלְבָנִים <small>(זכריה א, ח)</small>, מצויירים כלומר שעינם אדום ולבן ושחור כאילו הם נקודים או טלואים. וכן עובדי פשתים שריקות, כלומר מנקדים בצבעים. וכן בדברי רבותינו ז"ל <small>(קידושין לא, סוף ע"א)</small> לובשי סריקין של זהב, כלומר מלבוש מצוייר של זהב. ויש מפרשים <b>שְֹרֻקִּים</b> מתוקנים במסרק. וכן בדברי רבותינו ז"ל <small>(מועד קטן י ע"ב)</small> רבא שרא לסרוקי סוסיא, כלומר להסריק הסוס במסרק של ברזל. וכן בדברי רבותינו <small>(כלים פרק שנים עשר. משנה ב, דף כא ע"א)</small> קנה מאזנים של שריקות טמא פירוש מוכרי פשתן שרוק.
<h3>שׁרשׁ</h3>
בַּל <b>שֹׁרֵשׁ</b> בָּאָרֶץ גִּזְעָם <small>(ישעיה מ, כד)</small>, נְטַעְתָּם גַּם <b>שֹׁרָשׁוּ</b> <small>(ירמיה יב, ב)</small>, הקמץ בעבור הזקף. והם מבנין פעל הכבד אשר על דרך המרובע, כי בלא הזקף בשוא כמו <b>כּוֹנְנוּ</b> חִצָּם עַל יֶתֶר <small>(תהלים יא, ב)</small> ואם אין שרשם אחד בנינם אחד.<b> וכבד אחר</b> [הִפְעִיל] הַבָּאִים <b>יַשְׁרֵשׁ</b> יַעֲקֹב <small>(ישעיה כז, ו)</small>, <b>וַתַּשְׁרֵשׁ שָׁרָשֶׁיהָ</b> <small>(תהלים פ, י)</small>, אֱוִיל <b>מַשְׁרִישׁ</b> <small>(איוב ה, ג)</small>, וענינם נתינת השרש בארץ. ופירוש <b>אֱוִיל מַשְׁרִישׁ</b> נותן שרש ומתחזק במעשיו. <b>והשם</b> אשר נבנה הפעל ממנו <b>שֹׁרֶשׁ</b> פֹּרֶה <small>(דברים כט, יז)</small>, <b>שָׁרְשִׁי</b> פָתוּחַ <small>(איוב כט, יט)</small>, עַל <b>שָׁרְשֵׁי</b> רַגְלַי <small>(איוב יג, כז)</small>, הָפַךְ<b> מִשֹּׁרֶשׁ</b> הָרִים <small>(איוב כח, ט)</small>,<b> וְשָׁרְשֵׁי</b> הַיָּם כִּסָּה <small>(איוב לו, ל)</small>, <b>שָׁרְשָׁם</b> בַּעֲמָלֵק <small>(שופטים ה, יד)</small>, פירוש שרשם היה נלחם בעמלק, הוא יהושע שהיה משבט אפרים. <b>וכבד אחר</b> [פִּעֵל] והוא בענין ההפך <b>וְשֵׁרֶשְׁךָ</b> מֵאֶרֶץ חַיִּים <small>(תהלים נב, ז)</small>, כלומר יעקר שרשך. וּבְכָל תְּבוּאָתִי <b>תְשָׁרֵשׁ</b> <small>(איוב לא, יב)</small>.<b> ושלא נזכר פעלו ממנו</b> [פֻּעַל] וְצֶאֱצָאַי <b>יְשֹׁרָשׁוּ</b> <small>(איוב לא, ח)</small>, כלומר יעקרו שרשיהם.
<h3>שׁרת</h3>
[פִּעֵל] <b>וְשֵׁרֵת</b> אֶת אֶחָיו <small>(במדבר ח, כו)</small>,<b> וְשֵׁרְתוּ</b> אֹתוֹ <small>(במדבר ג, ו)</small>, <b>וַיְשָׁרֶת</b> אֹתָם <small>(בראשית מ, ד)</small> <b>וּמְשָׁרְתִים</b> אֶת הַבָּיִת <small>(יחזקאל מד, יא)</small>, אֵילֵי נְבָיוֹת <b>יְשָׁרְתוּנֶךְ</b> <small>(ישעיה ס, ז)</small>, וּמַלְכֵיהֶם <b>יְשָׁרְתוּנֶךְ</b> <small>(ישעיה ס, י)</small>, האתנחתא בשניהם ב<b>תי"ו</b> ולפיכך ה<b>נו"ן</b> נקודה בסגול. <b>לְשָׁרֵת</b> בְּשֵׁם י"י <small>(דברים יח, ה)</small>, לִפְנֵי הָעֵדָה <b>לְשָׁרְתָם</b> <small>(במדבר טז, ט)</small>, <b>מְשָׁרֵת</b> מֹשֶׁה <small>(במדבר יא, כח)</small>, וִיהוֹשֻׁעַ <b>מְשָׁרְתוֹ</b> <small>(שמות כד, יג)</small>.<b> מְשָׁרַת</b> אֶת הַמֶּלֶךְ <small>(מלכים א' א, טו)</small>, משפטו משרתת.<b> והשם</b> וַיַּעֲשֵׂהוּ כֵלִים לְבֵית י"י כְּלֵי <b>שָׁרֵת</b> <small>(דברי הימים ב' כד, יד)</small>, אֶת כָּל כְּלֵי <b>הַשָּׁרֵת</b> <small>(במדבר ד, יב)</small>.
<h3>שֹרת</h3>
וַתִּקַּח אֶת <b>הַמַּשְׂרֵת</b> <small>(שמואל ב' יג, ט)</small>, תרגום מַּחֲבַת <small>(ויקרא ב, ה)</small> <b>מַסְרִיתָא</b> <b>שרט"ן</b> בלע"ז.
<h3>שׁת</h3>
וַחֲשׂוּפַי<b> שֵׁת</b> <small>(ישעיה כ, ד)</small>, כתבנוהו בשרש <b>שׁוּת</b>.
<h3>שׁתת</h3>
<b>שַׁתּוּ</b> בַשָּׁמַיִם פִּיהֶם <small>(תהלים עג, ט)</small>, כַּצֹּאן לִשְׁאוֹל <b>שַׁתּוּ</b> <small>(תהלים מט, טו)</small>, כתבנום בשרש <b>שׁוּת</b>.
<h3>שׁתה</h3>
וּמַיִם לֹא <b>שָׁתָה</b> <small>(שמות לד, כח)</small>, אֲשֶׁר <b>יִשְׁתֶּה</b> אֲדֹנִי בּוֹ <small>(בראשית מד, ה)</small>, <b>וַיֵּשְׁתְּ</b> מִן הַיַּיִן <small>(בראשית ט, כא)</small>, <b>וּשְׁתוּ</b> בְּיַיִן מָסָכְתִּי <small>(משלי ט, ה)</small>, בַּל <b>יִשְׁתָּיוּן</b> <small>(תהלים עח, מד)</small>. ומה שאמרו רבותינו ז"ל <small>(עירובין סד ע"א)</small> <b>שָׁתוּי</b> אל יתפלל הוא שם תאר לא פעול, כי המים או היין הוא שתוי על דרך פעול או נשתה על דרך נפעל, אבל מה שאמרו הם שתוי הוא <b>תאר</b> כמו <b>עָצוּם</b>. ואמרו בלשון הזה להפריד בינו ובין <b>שִׁכּוֹר</b>, כי השתוי לא שתה כל כך כמו השכור לפיכך אם התפלל תפלתו תפלה שהרי יכול לדבר בפני המלך, אבל השכור הוא ששתה כל כך שאינו יכול לדבר בפני המלך לפיכך אם התפלל תפלתו תועבה. <b>והשם</b> <b>מִשְׁתֶּה</b> וְשִׂמְחָה <small>(אסתר ט, כב)</small>. והקבוץ משתים, וּמִיֵּין <b>מִשְׁתָּיו</b> <small>(דניאל א, ה)</small>, וְיֵין <b>מִשְׁתֵּיהֶם</b> <small>(דניאל א, טז)</small>. ומשקל אחר בִּגְבוּרָה וְלֹא <b>בַשְּׁתִי</b> <small>(קהלת י, יז)</small>, פירוש אפילו בעת שיאכלו לבם ודעתם בגבורה, לא בשתיה. ועם <b>ה"א וְהַשְּׁתִיָּה</b> כַדָּת <small>(אסתר א, ח)</small>.<b> והנפעל</b> וְכָל מַשְׁקֶה אֲשֶׁר <b>יִשָּׁתֶה</b> <small>(ויקרא יא, לד)</small>, ידוע. אוֹ <b>בִשְׁתִי</b> אוֹ בְעֵרֶב <small>(ויקרא יג, מח)</small>, הוא החוט ההולך לאורך הבגד והערב הוא ההולך לרחבו, ויש מפרשים מזה <b>בִּגְבוּרָה וְלֹא בַשְּׁתִי</b>, כלומר לא בבלבול ובערוב כמו השתי שהוא מעורב עם העיב כלומר שאין דעתם מבולבל במאכל ובתענוגים אלא דעתם זך בגבורה. ומן השרש הזה עַד <b>שְׁתוֹתֵיהֶם</b> <small>(שמואל ב' י, ד)</small>, בשקל <b>בְּנוֹתֵיהֶם, שְׁמוֹתֵיהֶם</b>. וכבר פירשנו אותו בשרש <b>שׁוּת</b>.
<h3>שׁתל</h3>
<b>וְשָׁתַלְתִּי</b> אָנִי <small>(יחזקאל יז, כב)</small>, בְּהַר מְרוֹם יִשְׂרָאֵל <b>אֶשְׁתֳּלֶנּוּ</b> <small>(יחזקאל יז, כג)</small>, והוא מפואר ה<b>תי"ו</b> בקמץ חטף. כְּעֵץ <b>שָׁתוּל</b> עַל פַּלְגֵי מָיִם <small>(תהלים א, ג)</small>, כַּאֲשֶׁר רָאִיתִי לְצוֹר <b>שְׁתוּלָה</b> בְנָוֶה <small>(הושע ט, יג)</small>, וְהִנֵּה <b>שְׁתוּלָה</b> הֲתִצְלָח <small>(יחזקאל יז, י)</small>. <b>כִּשְׁתִלֵי</b> זֵיתִים <small>(תהלים קכח, ג)</small>, ענינם ענין נטיעה.
<h3>שׁתם</h3>
<b>שְׁתֻם</b> הָעָיִן <small>(במדבר כד, ג)</small>, פתוח ה<b>עי"ן</b>. ובדברי רבותינו ז"ל <small>(עבודה זרה פרק חמישי משנה ז. דף סט ע"א)</small>, כדי שישתום ויסתום ויגוב.
<h3>שׁתן</h3>
<b>מַשְׁתִּין</b> בְּקִיר <small>(שמואל א' כה, כב)</small>, זה הלשון נודע בדברי רבותינו ז"ל בהטלת מי רגלים באמרם <small>(בבא בתרא יט ע"ב)</small> לא ישתין בצד כותלו של חבירו אלא אם כן הרחיק ממנו שלשה טפחים. וזולת זה הרבה. ומה שאמר משתין בקיר הוא אומר על הכלב שדרכו להשתין בקיר, רצונו לומר שלא ישאר לו דבר עד הכלב המשתין בקיר. וכן פירשו רבותינו ז"ל שאמרו <small>(שם)</small> מאי דדרכיה לאשתוני בקיר לא שביקנא ליה ומאי ניהו כלבא. ויונתן תרגם <b>מַשְׁתִּין בְּקִיר יְדַע מַדָע</b>, רצה משתין בקיר כמו משית בקיר רוצה לומר בקירות הלב.
<h3>שׁתק</h3>
<b>יִשְׁתֹּק</b> מָדוֹן <small>(משלי כו, כ)</small>, <b>וְיִשְׁתֹּק</b> הַיָּם מֵעָלֵינוּ <small>(יונה א, יא)</small>, וַיִּשְׂמְחוּ כִי <b>יִשְׁתֹּקוּ</b> <small>(תהלים קז, ל)</small>, ענין השתיקה ידוע.
<b>ואשר הם בני ארבע אותיות</b>
<h3>שֹגשֹג</h3>
בְּיוֹם נִטְעֵךְ <b>תְּשַׂגְשֵׂגִי</b> <small>(ישעיה יז, יא)</small>, מענין יִשְׂגֶּה אָחוּ בְלִי מָיִם <small>(איוב ח, יא)</small>, וכן הוא עקר שרשו <b>שָֹגֶה</b>.
<h3>שׁלהב</h3>
יֹנַקְתּוֹ תְּיַבֵּשׁ<b> שַׁלְהָבֶת</b> <small>(איוב טו, ל)</small>, לֹא תִכְבֶּה לַהֶבֶת <b>שַׁלְהֶבֶת</b> <small>(יחזקאל כא, ג)</small>. וכן <b>שַׁלְהֶבֶתְיָה</b> <small>(שיר השירים ח, ו)</small>, ואם היא מלה אחת ענינה שתי מלות רוצה לומר שלהבת גדולה. וכן דרך המקרא כשרוצה להגדיל הדבר סומך אותו אל השם יתעלה, וכן מַאְפֵּלְיָה <small>(ירמיה ב, לא)</small> והדומים להם שכתבנו בשרש <b>אָפַל</b>. שלהבת כמו <b>לְהֶבֶת</b> ונסמך להבת אל שלהבת כמו אַדְמַת עָפָר <small>(דניאל יב, ב)</small> מִטִּיט הַיָּוֵן <small>(תהלים מ, ג)</small>, ותרגום פְּנֵי לְהָבִים פְּנֵיהֶם <small>(ישעיה יג, ח)</small> <b>אַפֵּי שַׁלְהוֹבִין אַפֵּיהוֹן</b>, וכן בְּלַבַּת אֵשׁ <small>(שמות ג, ב)</small> תרגומו <b>בְּשַׁלְהוֹבִית אֶשָּׁתָא.</b>
<h3>שׁנאן</h3>
אַלְפֵי <b>שִׁנְאָן</b> <small>(תהלים סח, יח)</small>, נהגו במלה הזאת לקרוא המלאכים בזה הלשון שנאנים. ויש אומרים ששרשו <b>שָׁנָה</b> וה<b>אל"ף</b> תמורת ה<b>יו"ד</b> הבאה תמורת <b>למ"ד</b> הפעל בפלס <b>קִנְיָן, בִּנְיָן</b>, רוצה לומר אלפים שנים.
<h3>שׁנהב</h3>
<b>שֶׁנְהַבִּים</b> וְקֹפִים וְתֻכִּיִּים <small>(מלכים א' י, כב)</small>. אמר בו התרגום <b>שֵׁן דְפִיל</b>.
<h3>שׁעשׁע</h3>
<b>וְשִׁעֲשַׁע</b> יוֹנֵק <small>(ישעיה יא, ח)</small>, אֲנִי תּוֹרָתְךָ <b>שִׁעֲשָׁעְתִּי</b> <small>(תהלים קיט, ע)</small>, רוצה לומר בתורתך. תַּנְחוּמֶיךָ <b>יְשַׁעַשְׁעוּ</b> נַפְשִׁי <small>(תהלים צד, יט)</small>, בפתח ה<b>שי"ן</b> וה<b>עי"ן</b>. זה הבנין נבנה על דרך <b>פִּעֵל</b>. <b>ושלא נזכר פועלו ממנו</b> [פֻּעַל] וְעַל בִּרְכַּיִם <b>תְּשָׁעֳשָׁעוּ</b> <small>(ישעיה סו, יב)</small>. <b>וההתפעל</b> בְּחֻקֹּתֶיךָ <b>אֶשְׁתַּעֲשָׁע</b> <small>(תהלים קיט, טז)</small>.<b> והשם</b> גַּם עֵדֹתֶיךָ <b>שַׁעֲשֻׁעַי</b> <small>(תהלים קיט, כד)</small>, וָאֶהְיֶה <b>שַׁעֲשֻׁעִים</b> יוֹם יוֹם <small>(משלי ח, ל)</small>. ענינכם כענין שחוק ושמחה רפור"ט בלע"ז.
<h3>שקערר</h3>
<b>שְׁקַעֲרוּרֹת</b> יְרַקְרַקֹּת <small>(ויקרא יד, לז)</small>, גם הוא בן ארבע אותיות אלא שנכפלה בו הרביעית ופירשו בו שחורות. ובתורת כהנים <small>(פרשת מצורע)</small> שוקעו ומראיהם אדמדם או בירקרק. ודומה כי המלה היא מורכבת מן שקע ומן שער כי הוא ענין שחרות ועבירות כמו שַׁעֲריּרִיָּה [שַׁעֲרוּרִיָּה] <small>(הושע ו, י)</small>.
<h3>שׁרבט</h3>
<b>שַׁרְבִיט</b> הַזָּהָב <small>(אסתר ד, יא)</small>, ענינו כמו שבט.
<h3>שֹרעף</h3>
בְּרֹב <b>שַׂרְעַפַּי</b> בְּקִרְבִּי <small>(תהלים צד, יט)</small>, בְּחָנֵנִי וְדַע <b>שַׂרְעַפָּי</b> <small>(תהלים קלט, כג)</small>, ענינו ענין מחשבותי כמו שעיפי.
<h3>שׁרשׁר</h3>
<b>שַׁרְשְׁרֹת</b> גַּבְלֻת <small>(שמות לט, טו)</small>. והחסרון ה<b>רי"ש שַׁרְשֹׁת</b> גַּבְלֻת <small>(שמות כח, כב)</small>, ענינו כמו שלשלאות. וכן בדברי רבותינו ז"ל <small>(שביעיות פרק רביעי משנה י. דף לח ע"ב)</small> החרובין משישרשו, ענינו כמו ישלשלו. ועוד אמרו <small>(מדות פרק שלישי משנה ח. דף לו ע"א)</small> ושרשרות של זהב היו קבועות בתקרת האולם.
<b>ובן חמש אותיות</b>
<h3>שׁעטנז</h3>
לֹא תִלְבַּשׁ <b>שַׁעַטְנֵז</b> <small>(דברים כב, יא)</small>, הוא בגד כלאים צמר ופשתים. ורבותינו ז"ל פירשו <small>(כלאים פרק תשיעי משנה ח. דף לג ע"ב)</small> המלה מורכבת משלש תיבות <b>שוע, טווי</b>, ו<b>נוז</b> וכל אחד מהם אסור משום כלאים. <b>שוע</b> לשון שעיעות, תרגום חֶלְקַת צַוָּארָיו <small>(בראשית כז, טז)</small> <b>שְׁעִיעוּת צַוְרֵיהּ</b> והוא שטורפין צמר ופשתים זה עם זה ועושים מהם לבדים שקורין בלע"ז <b>פלטר"י</b>. <b>טווי</b> שטורפין צמר ופשתים וטווין אותו כאחת, או טווין צמר לבדו ופשתים לבדו וחוזרין ושוורין שני החוטין. <b>נוז</b> באריגת הצמר עם הפשתים או תכיפה במחט. ומן התורה אינו אסור אלא עד שיהיו שלשתן כאחד שוע, טווי, ונוז.
נשלמה אות ה<b>שׁי"ן</b>
<h2><span style="color:Gray;">אות הת'</span></h2>
<h3>תא</h3>
<b>וְהַתָּא</b> שֵׁשׁ אַמּוֹת <small>(יחזקאל מ, יב)</small>, אֶל <b>תָּא</b> הָרָצִים <small>(מלכים א' יד, כח)</small>, וּבֵין <b>הַתָּאִים</b> חָמֵשׁ אַמּוֹת <small>(יחזקאל ט, ז)</small>, <b>וְתָאֵי</b> הַשַּׁעַר <small>(יחזקאל מ, י)</small>, וּגְבוּל לִפְנֵי <b>הַתָּאוֹת</b> <small>(יחזקאל מ, יב)</small>, ואפשר כי שרש תא <b>תָּאָה</b> או <b>תָּוָה</b>. התא הוא היציע וכבר פירשנו יציע בשרשו.
<h3>תאב</h3>
<b>תָּאַבְתִּי</b> לִישׁוּעָתְךָ <small>(תהלים קיט, קעד)</small>, הִנֵּה <b>תָּאַבְתִּי</b> לְפִקֻּדֶיךָ <small>(תהלים קיט, מ)</small>. גָּרְסָה נַפְשִׁי <b>לְתַאֲבָה</b> <small>(תהלים קיט, כ)</small>, ענין תאוה וחשק. <b>והפעל הכבד</b> [פִּעֵל] והוא בהפך הענין <b>מְתָאֵב</b> אָנֹכִי אֶת גְּאוֹן יַעֲקֹב <small>(עמוס ו, ח)</small>, ובלע"ז <b>דשטלנט"א</b>.
<h3>תאה</h3>
<b>תְּתָאוּ</b> לָכֶם <small>(במדבר לד, ז)</small>, פירש תגבילו ואפשר שה<b>אל"ף</b> תמורת <b>ו"ו</b> כאשר כתב רבי יהודה. <b>וּתְאוֹ</b> וָזָמֶר <small>(דברים יד, ה)</small>, הוא שור הבר. וכן <b>כְּתוֹא</b> מִכְמָר <small>(ישעיה נא, כ)</small>, והוא הפוך האותיות כמו <b>כֶּשֶֹב</b> ו<b>כֶבֶשֹ</b> ופירושו כתוא במכמר.
<h3>תאם</h3>
וְיִהְיוּ <b>תֹאֲמִם</b> מִלְּמַטָּה <small>(שמות כו, כד)</small>, פועלים. <b>והשם</b> <b>תָּאֳמֵי</b> צְבִיָּה <small>(שיר השירים ז, ד)</small> ה<b>אל"ף</b> בקמץ חטף על משקל <b>אָהֳלֵי</b> אֱדוֹם <small>(תהלים פג, ז)</small>. ומשקל אחר <b>תְּאוֹמֵי</b> צְבִיָּה הָרוֹעִים בַּשּׁוֹשַׁנִּים <small>(תהלים ד, ה)</small>, וה<b>אל"ף</b> בחלם מן וְהִנֵּה <b>תְאוֹמִים</b> בְּבִטְנָהּ <small>(בראשית לח, כז)</small>, בפלס <b>רְחוֹקִים, קְרוֹבִים</b>. והונחה ה<b>אל"ף</b> והוטלה תנועתה על ה<b>תי"ו</b> וַיִּמְלְאוּ יָמֶיהָ לָלֶדֶת וְהִנֵּה <b>תוֹמִם</b> בְּבִטְנָהּ <small>(בראשית כה, כד)</small>. <b>והפעל הכבד ממנו</b> [הִפְעִיל] שֶׁכֻּלָּם <b>מַתְאִימוֹת</b> <small>(שיר השירים ו, ו)</small>, כלומר שכולם יולדות תאומים.
<h3>תאן</h3>
וְאֵין <b>תְּאֵנִים בַּתְּאֵנָה</b> <small>(ירמיה ח, יג)</small> <b>וּתְאֵנָתִי</b> לִקְצָפָה <small>(יואל א, ז)</small>, <b>וּתְאֵנֵיכֶם</b> וְזֵיתֵיכֶם <small>(עמוס ד, ט)</small>, ידוע.
<h3>תאר</h3>
<b>וְתָאַר</b> הַגְּבוּל <small>(יהושע טו, ט)</small>.<b> והכבד</b> [פִּעֵל] <b>יְתָאֲרֵהוּ</b> בַשֶּׂרֶד <small>(ישעיה מד, יג)</small>, ה<b>אל"ף</b> בשוא ופתח. וּבַמְּחוּגָה <b>יְתָאֳרֵהוּ</b> <small>(שם)</small>, ה<b>אל"ף</b> בקמץ חטף. <b>הַמְּתֹאָר</b> הַנֵּעָה <small>(יהושע יט, יג)</small>.<b> והשם</b> יְפֵה <b>תֹאַר</b> <small>(בראשית לט, ו)</small>, <b>כְּתֹאַר</b> בְּנֵי הַמֶּלֶךְ <small>(שופטים ח, יח)</small>, לֹא <b>תֹאַר</b> לוֹ וְלֹא הָדָר <small>(ישעיה נג, ב)</small>, וְאִישׁ <b>תֹּאַר</b> <small>(שמואל א' טו, יח)</small>, מַה <b>תָּאֳרוֹ</b> <small>(שמואל א' כח, יד)</small>, חָשַׁךְ מִשְּׁחוֹר <b>תָּאֳרָם</b> <small>(איכה ד ח)</small>. ובא בחלם שלא כמנהג <b>וְתֹאֲרוֹ</b> מִבְּנֵי אָדָם <small>(ישעיה נב, יד)</small>. ובא כמוהו <b>וּפֹעֲלוֹ</b> לֹא יִתֶּן לוֹ <small>(ירמיה כב, יג)</small>. ענינם הצורה והתכונה והסימן.
<h3>תבה</h3>
צֵא מִן <b>הַתֵּבָה</b> <small>(בראשית ח, טז)</small>, <b>תֵּבַת</b> עֲצֵי גֹפֶר <small>(בראשית ו, יד)</small>, ידוע. ואפשר ששרש המלה <b>תיב</b> בפלס <b>צֵידָה, שֵֹיבָה</b>. אבל רבי יונה כתבו בזה השרש בפלס לֶחֶם <b>הַפֶּחָה</b> <small>(נחמיה ה, יח)</small>.
<h3>תבל</h3>
וּמִי שָׂם <b>תֵּבֵל</b> כֻּלָּהּ <small>(איוב לד, יג)</small>, יִשְׁפֹּט <b>תֵּבֵל</b> בְּצֶדֶק <small>(תהלים ט, ט)</small>, שָׂם <b>תֵּבֵל</b> כַּמִּדְבָּר <small>(ישעיה יד, יז)</small>, הוא שם כלל לכל ארצות הישוב.
<h3>תבן</h3>
גַּם <b>תֶּבֶן</b> גַּם מִסְפּוֹא <small>(בראשית כד, כה)</small>, בשש נקודות. כְּהִדּוּשׁ <b>מַתְבֵּן</b> <small>(ישעיה כה, י)</small>, ידוע.
<h3>תהה</h3>
הָיְתָה <b>תֹהוּ</b> וָבֹהוּ <small>(בראשית א, ב)</small>, ענין שממה. וכבר פירשנוהו בשרש <b>בָּהָה</b>.
<h3>תהם</h3>
בְּהַעֲלוֹת עָלַיִךְ אֶת <b>תְּהוֹם</b> <small>(יחזקאל כו, יט)</small>, מֵי <b>תְּהוֹם</b> רַבָּה <small>(ישעיה נא, י)</small> עַל פְּנֵי <b>תְהוֹם</b> <small>(בראשית א, ב)</small>, <b>תְּהוֹם</b> רֹמְמָתְהוּ <small>(יחזקאל לא, ד)</small>. ובלשון זכר <b>תְּהוֹם</b> אֶל <b>תְּהוֹם</b> קוֹרֵא <small>(תהלים מב, ח)</small>, <b>תְּהוֹם</b> אָמַר <small>(איוב כח, יד)</small>, הוא מקום המים הרבים ורבוי המים בכלל הוא שיקרא תהום. והקבוץ<b> תְּהֹמֹת</b> יְכַסְיֻמוּ <small>(שמות טו, ה)</small>, קָפְאוּ <b>תְהֹמֹת</b> בְּלֶב יָם <small>(שמות טו, ח)</small>. וַיַּשְׁקְ <b>כִּתְהֹמוֹת</b> רַבָּה <small>(תהלים עח, טו)</small>, פירוש השקה אותם מהצורים במדבר כמו מתהומות רבד. ורבה על כל אחת ואחת מהתהומות. וכבר כתבנו הדומים להם בחלק הדקדוק. ואפשר שיהיה רבה תאר אל המשקה. וַיּוֹלִיכֵם <b>בַּתְּהֹמוֹת</b> כַּמִּדְבָּר <small>(תהלים קו, ט)</small>, ופירושו במקום שהיו בו תהומות הוליכם בחרבה כמו במדבר שאין בו מים. וכן אמר מוֹלִיכָם <b>בַּתְּהֹמוֹת</b> כַּסּוּס בַּמִּדְבָּר לֹא יִכָּשֵׁלוּ <small>(ישעיה סג, יג)</small>, <b>וּמִתְּהוֹמוֹת</b> הָאָרֶץ תָּשׁוּב תַּעֲלֵנִי <small>(תהלים עא, כ)</small>.
<h3>תוה</h3>
<b>וְהִתְוִיתָ</b> תָּו <small>(יחזקאל ט, ד)</small>, הֶן <b>תָּוִי</b> שַׁדַּי יַעֲנֵנִי <small>(איוב לא, לה)</small>, וּקְדוֹשׁ יִשְׂרָאֵל <b>הִתְווּ</b> <small>(תהלים עח, מא)</small>. <b>וכבד אחר</b> [פִּעֵל] וַיְתָו [<b>וַיְתָיו</b>] עַל דַּלְתוֹת הַשַּׁעַר <small>(שמואל א' כא, יד)</small>, ענין סימן וכתיבה. ופירוש <b>וּקְדוֹשׁ יִשְׂרָאֵל הִתְווּ</b> שמו בלבבם גבול וסימן שלא יוכל לעברו, וזה שהיו מנסים אותו והיו חושבים שלא יוכל לעשותו.
<h3>תוך</h3>
וַיְבַתֵּר אֹתָם <b>בַּתָּוֶךְ</b> <small>(בראשית טו, י)</small>, וְהָעִיר <b>בַּתָּוֶךְ</b> <small>(במדבר לה, ה)</small>. ובסמיכות נחה <b>עי"ן</b> הפעל <b>בְּתוֹךְ</b> הָעִיר <small>(שמואל א' ט, יד)</small>, מֵעַל <b>תּוֹךְ</b> הָעִיר <small>(יחזקאל יא, כג)</small>, <b>תּוֹךְ</b> הַנַּחַל <small>(דברים ג, טז)</small>, <b>בְּתוֹךְ</b> הַיָּם <small>(שמות יד, טז)</small>, וַתָּקָם <b>בְּתוֹךְ</b> הַלַּיְלָה <small>(מלכים א' ג, כ)</small>, כֹּל אֲשֶׁר <b>בְּתוֹכוֹ</b> יִטְמָא <small>(ויקרא יא, לג)</small> וְשָׁכַנְתִּי<b> בְתוֹכֵךְ</b> <small>(זכריה ב, יד)</small>. וב<b>יו"ד</b> נוספת <b>בְּתוֹכֵכִי</b> יְרוּשָׁלָם <small>(תהלים קטז, יט)</small>. <b>בְּתוֹךְ</b> אֲרָצוֹת נְשַׁמּוֹת <small>(יחזקאל ל, ז)</small>,<b> בְּתוֹךְ</b> עָרִים נַחֲרָבוֹת <small>(שם)</small>, רוצה לומר בכלל הנשמות והנחרבות תהיה נחשבת ונזכרת.<b> והתאר</b> וְהַבְּרִיחַ <b>הַתִּיכֹן</b> <small>(שמות כו, כח)</small>, רֹאשׁ הָאַשְׁמֹרֶת <b>הַתִּיכוֹנָה</b> <small>(שופטים ז, יט)</small>, אמצעי אמצעית. ותרגם יונתן פֶּתַח הַצֵּלָע <b>הַתִּיכֹנָה</b> <small>(מלכים א' ו, ח)</small>, <b>תַּרְעָא דִמְחִיצָתָא אַרְעִיתָא פְּתִיחַ לְעִבַּר בֵּיתָא</b>. ולא היתה דעתו לתרגם <b>תִּיכֹנָה</b> ארעיתא, אלא רוצה לומר כי <b>פֶּתַח הַצֵּלָע הַתִּיכֹנָה</b> שבתחתיות היה פתוח <b>אֶל כֶּתֶף הַבַּיִת</b> הימנית וכל האחרות היו פתוחות זו לתוך זו, כי חמשה תאים היו בדרום וחמש בצפון ועל גביהם שניים ושלישים ועל התיכונה התחתונה שבחמשה שהיו בדרום אמר שהיתה פתוחה לכותל הבית הדרומי. ויש בשרש הזה ענין קרוב לזה <b>תֹּךְ</b> וּמִרְמָה <small>(תהלים נה, יב)</small>, <b>מִתּוֹךְ</b> וּמֵחָמָס <small>(תהלים עב, יד)</small>, והוא ענין מרמה. ובא בזה הלשון, לפי שהאדם המרמה חבירו יצפון בלבו השנאה ומראה לו שהוא אוהבו.
<h3>תור</h3>
<b>תַּרְתִּי</b> בְלִבִּי <small>(קהלת ב, ג)</small>, אֲשֶׁר <b>תָּרוּ</b> אֹתָהּ <small>(במדבר יג, לב)</small>, וְלֹא <b>תָתוּרוּ</b> אַחֲרֵי לְבַבְכֶם <small>(במדבר טו, לט)</small>, לְבַד מֵאַנְשֵׁי <b>הַתָּרִים</b> וְהַסֹּחֲרִים <small>(דברי הימים ב' ט, יד)</small>, פירוש התרים עם הסוחרים הקטנים מעטי הסחורות והעסקים שהם מחפשים הרבה על המקח והממכר לפי שעסקם מועט והסוחרים הם הסוחרים הגדולים. <b>והפעל הכבד</b> [הִפְעִיל] <b>וַיָּתִירוּ</b> בֵית יוֹסֵף <small>(שופטים א, כג)</small>, ענין חקירה וחפוש. ומזה<b> יְתוּר</b> הָרִים מִרְעֵהוּ <small>(איוב לט, ח)</small>, <b>שם</b> בפלס <b>יְקוּם, יְבוּל</b>. ומזה לדעת התרגום דֶּרֶךְ <b>הָאֲתָרִים</b> <small>(במדבר כא, א)</small>, וה<b>אל"ף</b> נוספת. <b>וְתֹר</b> וְגוֹזָל <small>(בראשית טו, ט)</small>, וְהִקְרִיב מִן <b>הַתֹּרִים</b> <small>(ויקרא,א, יד)</small>, וְעָשָׂה אֶת הָאֶחָד מִן <b>הַתֹּרִים</b> <small>(ויקרא יד, ל)</small>, שְׁתֵּי <b>תֹרִים</b> <small>(ויקרא ה, ז)</small>, ידוע. ואמר <b>הָאֶחָד</b> בלשון זכר ואמר <b>שְׁתֵּי</b> בלשון נקבות להודיע שהזכר והנקבה כשרים. ומזה אַל תִּתֵּן לְחַיַּת נֶפֶשׁ <b>תּוֹרֶךָ</b> <small>(תהלים עד, יט)</small>, המשיל כנסת ישראל לתור כמו שהמשיל אותה גם כן ליונה. <b>תֹּר</b> נַעֲרָה וְנַעֲרָה <small>(אסתר ב, יב)</small>, ענינו זמן. וּרְאִיתַנִי <b>כְּתוֹר</b> הָאָדָם הַמַּעֲלָה <small>(דברי הימים א' יז, יז)</small>, כתכונת האדם, פירוש זאת המעלה והגדולה שדברת עלי תכונת האדם הגדול היא, אבל אני מה אנכי ומה ביתי. לפיכך אמר המעלה כלומר ראיתני בתכונה גדולה בתכונת האדם הגדול ואף על פי שאני קטן ונבזה. וכן וְזֹאת <b>תּוֹרַת</b> הָאָדָם <small>(שמואל ב' ז, יט)</small>. ואפשר להיות מזה השרש וְזֹאת <b>הַתּוֹרָה</b> <small>(דברים ד, מד)</small>, <b>תּוֹרַת</b> י"י תְּמִימָה <small>(תהלים יט, ח)</small>, וכולם שוים בזה הענין כי פירושם ענין תכונה כמו שפירשנו בשרש <b>יָרָה</b>. וקרוב לזה נָאווּ לְחָיַיִךְ <b>בַּתֹּרִים</b> <small>(שיר השירים א, י)</small>, הם הפנינים המחוברים ומסודרים על סדר התכונה.
<h3>תזז</h3>
[הִפְעִיל] הֵסִיר<b> הֵתַז</b> <small>(ישעיה, יח, ו)</small>, פתח בסוף פסוק ענינו כרת. ובמשנה <small>(חולין פרק שני משנה ג. דף נו ע"א)</small> התיז את הראש בבת אחת פסולה. ואף על פי שקורין אות בדגש כמו <b>הִפִּיל</b> אפשר שאין הקריאה נכונה ותהיה קריאתו הנכונה בצרי <b>הֵתֵז</b> על משקל <b>הֵחֵל</b> הַנָּגֶף <small>(במדבר יז, יא)</small>. או <b>הֵתַז</b> בפתח כמו שהוא בכתב. ואם תהיה קריאתו בדגש יהיה במקום הנח כמו בעתידי הכפל שבאו בדגש. ויתכן לומר עוד כי התז מנחי ה<b>עי"ן</b> על משקל אֶת בְּרִיתִי הֵפַר <small>(בראשית יז, יד)</small> <b>.</b> אבל רבי יהודה שמהו מפעלי הכפל. ויש להביא ראיה לכפלו מדברי רבותינו ז"ל <small>(פסקא דפרה)</small> רוח תזזית והיא רוח רעה המסירה דעתו של אדם. וכן התז כמו הסיר.
<h3>תתח</h3>
כְּקַשׁ נֶחְשְׁבוּ <b>תוֹתָח</b> <small>(איוב סא, כא)</small>, הם החיצים והוא שם כלל לכל.
<h3>תחשׁ</h3>
וָאֶנְעֲלֵךְ <b>תָּחַשׁ</b> <small>(יחזקאל טז, י)</small>, פירוש עור תחש. והקבוץ וְעֹרֹת <b>תְּחָשִׁים</b> <small>(שמות כה, ה)</small>. אמרו רבותינו ז"ל <small>(שבת כח ע"ב)</small> תחש שהיה בימי משה בריה בפני עצמה היה וטהור היה ויש לו גוונים הרבה. וזהו שתרגם אנקלוס <b>סַסְגּוֹנָא</b> שש ושמח בגוונים הרבה שיש לו. ובמדרש אחר ששה גוונים יש לו זהו ששגונא.
<h3>תחת</h3>
עַיִן<b> תַּחַת</b> עַיִן <small>(שמות כא, כד)</small>, וכאשר יחובר עם הכינויים יהיה בלשון רבים נַפְשֵׁנוּ <b>תַחְתֵּיכֶם</b> <small>(יהושע ב, יד)</small>. וכן יאמר <b>תַּחְתָּיו, תַּחְתֶּיךָ, תַּחְתֵּי</b> בלשון רבים כולם. ובא כינוי המדבר לעצמו ב<b>נו"ן</b> ו<b>יו"ד</b> תַּרְחִיב צַעֲדִי <b>תַּחְתֵּנִי</b> <small>(שמואל ב' כב, לז)</small>, תַּכְרִיעַ קָמַי <b>תַּחְתֵּנִי</b> <small>(שמואל ב' כב, מ)</small>, וּמֹרִיד עַמִּים <b>תַּחְתֵּנִי</b> <small>(שמואל ב' כב, מח)</small>. וכן כינוי הנקבה הנסתרת וַיִּסְגֹּר בָּשָׂר <b>תַּחְתֶּנָּה</b> <small>(בראשית ב, כא)</small>, והמשפט על המנהג <b>תַּחְתִּי, תַּחְתֶּיה</b>. <b>תַּחַת</b> הַנַּעֲצוּץ <small>(ישעיה נה, יג)</small>,<b> תַּחַת</b> הֱיוֹתֵךְ עֲזוּבָה וּשְׂנוּאָה <small>(ישעיה ס, טו)</small>, <b>תַּחַת</b> אֲבֹתֶיךָ יִהְיוּ בָנֶיךָ <small>(תהלים מה, יז)</small>, <b>הֲתַחַת</b> אֱלֹהִים אָנֹכִי <small>(בראשית ל, ב)</small>. <b>תַּחְתָּיו</b> מִבָּנָיו <small>(ויקרא ו, טו)</small>, כלומר הכהן המשרת במקומו מבניו. <b>הֲתַחַת</b> זֹאת לֹא יוּמַת שִׁמְעִי <small>(שמואל ב' יט, כב)</small>, פירוש בעבור ההכנעה הזאת אשר עשה תכפר לו ולא יומת כי קלל את משיח י"י. <b>תַּחַת</b> אֲשֶׁר לֹא עָבַדְתָּ <small>(דברים כח, מז)</small>, בעבור כך וכך, או מקום כך וכך כלומר שהיה הדבר ההוא תשלום הדבר שעבר. <b>תַּחְתֶּיךָ</b> יֻצַּע רִמָּה <small>(ישעיה יד, יא)</small>, שְׁאוֹל <b>מִתַּחַת</b> רָגְזָה לְךָ <small>(ישעיה יד, ט)</small>, <b>מִתַּחַת</b> שָׁרָשָׁיו יִבָשׁוּ <small>(איוב יח, טז)</small>. <b>התאר</b> בֵּית חוֹרֹן <b>תַּחְתּוֹן</b> <small>(יהושע טז, ג)</small>, הַיָּצִועַ [הַיָּצִיעַ] <b>הַתַּחְתֹּנָה</b> <small>(מלכים א' ו, ו)</small>, אבל מִלִּפְנֵי הַשַּׁעַר <b>הַתַּחְתּוֹנָה</b> <small>(יחזקאל מ, יט)</small>, ה<b>ה"א</b> נוסף ולא לנקבה כי המלה מלעיל. ועם <b>יו"ד</b> היחש <b>תַּחְתִּיִּם</b> שְׁנִיִּם וּשְׁלִשִׁים <small>(בראשית ו, טז)</small>, עַד שְׁאוֹל <b>תַּחְתִּית</b> <small>(דברים לב, כב)</small>, מִשְּׁאוֹל <b>תַּחְתִּיָּה</b> <small>(תהלים פו, יג)</small>, גֻּלֹּת <b>תַּחְתִּיּוֹת</b> <small>(יהושע טו, יט)</small>, יָבֹאוּ <b>בְּתַחְתִּיּוֹת</b> הָאָרֶץ <small>(תהלים סג, י)</small>. רֻקַּמְתִּי <b>בְּתַחְתִּיּוֹת</b> אָרֶץ <small>(תהלים קלט, טו)</small>, רמז לרחם שהוא מקום שפל ואפל. כל אלו והדומים להם תחת ממש. ומזה <b>תַּכְרִיעַ קָמַי תַּחְתֵּנִי, וּמֹרִיד עַמִּים תַּחְתֵּנִי</b>, שזכרנו. וקרוב לזה תַּחְתָּו [<b>תַּחְתָּיו</b>] לֵאמֹר לְמִי אָרֶץ <small>(שמואל ב' ג, יב)</small>, רצונו לומר בסוד ובסתר שלח לו למי ארץ, כלומר למי תאות הארץ והמלכות כי אם לך. ויש לפרש למי ארץ לשון שבועה. שְׁבוּ אִישׁ <b>תַּחְתָּיו</b> <small>(שמות טז, כט)</small>, במקומו. וְעָמַדְנוּ <b>תַחְתֵּינוּ</b> <small>(שמואל א' יד, ט)</small>, במקומינו,<b> תַּחַת</b> רְשָׁעִים סְפָקָם <small>(איוב לד, כו)</small>, כלומר במקומם הכם לעין רואם.
<h3>תישׁ</h3>
זַרְזִיר מָתְנַיִם אוֹ <b>תָיִשׁ</b> <small>(משלי ל, לא)</small>, או הנה במקום <b>ו"ו</b> החיבור. או יהיה או כמשמעו כלומר זה או זה כל אחד מטיב צעד ולכת.<b> וּתְיָשִׁים</b> עֶשְׂרִים <small>(בראשית לב, טו)</small>, ידוע.
<h3>תכך</h3>
רָשׁ וְאִישׁ <b>תְּכָכִים</b> <small>(משלי כט, יג)</small>. <b>תֹּךְ</b> וּמִרְמָה <small>(תהלים נה, יב)</small>. <b>מִתּוֹךְ</b> וּמֵחָמָס <small>(תהלים עב, יד)</small>, ענין שבר. ופירושו תוך ומרמה שמשבר האדם הבוטח בו ולא ישמר ממנו ומרמה אותו בפיו. וכבר כתבנו אותו בשרש תוּך אלא שרבי יהודה חיוג הביא אותו עם איש תככים בענין אחד. והגאון רב סעדיה ז"ל פירש תככים מן <b>תּוֹךְ</b> הַבַּיִת <small>(שמואל ב' ד, ו)</small> אשר הוא בינוני, ואמר <b>רָשׁ וְאִישׁ תְּכָכִים</b> ראוי לעשות להם חסד כי יש בינונים שיסתירו עָנְיָם וישמרו מעלתם למען יהיו בכבוד ועל כן אמר כי <b>רָשׁ וְאִישׁ תְּכָכִים</b> במעלה אחת הם ועל כן צריכים לחמלה.
<h3>תכה</h3>
[פֻּעַל] וְהֵם <b>תֻּכּוּ</b> לְרַגְלֶךָ <small>(דברים לג, ג)</small>, בפלס וְשֻׁפּיּ [<b>וְשֻׁפּוּ</b>] עַצְמֹתָיו <small>(איוב לג, כא)</small>, ענינו לפי מקומו נתחברו והלכו לרגליך. שֶׁנְהַבִּים וְקֹפִים <b>וְתֻכִּיִּים</b> <small>(מלכים א' י, כב)</small>, אמר בו התרגום <b>וְטַוָסִין</b>. והטווס ידוע שקורין לו בלע"ז <b>פאוו"ן</b>. ויש מפרשים תכיים החיה שקורין בלע"ז [<b>נאט"ו</b>] <b>מיימו"ן</b>.
<h3>תכל</h3>
פְּתִיל <b>תְּכֵלֶת</b> <small>(במדבר טו, לח)</small>, <b>וּתְכֵלֶת</b> וְאַרְגָּמָן <small>(שמות כה, ד)</small>, הוא העין שקורין בלע"ז <b>בל"ב</b> [<b>אזור"ו אולטר"ו מארי"ן</b>]. והוא צבוע בדם חלזון עם סמנים ידועים.
<h3>תכן</h3>
<b>וְתֹכֵן</b> רוּחוֹת י"י <small>(משלי טז, ב)</small>. <b>והנפעל</b> וְלֹא [וְלוֹ] <b>נִתְכְּנוּ</b> עֲלִלוֹת <small>(שמואל א' ב, ג)</small>, הַדְּרָכַי לֹא <b>יִתָּכְנוּ</b> <small>(יחזקאל יח, כט)</small>.<b> והכבד</b> [פִּעֵל] אָנֹכִי <b>תִּכַּנְתִּי</b> עַמּוּדֶיהָ סֶּלָה <small>(תהלים עה, ד)</small>, מִי <b>תִכֵּן</b> אֶת רוּחַ י"י <small>(ישעיה מ, יג)</small>. ופירוש <b>מִי תִכֵּן אֶת רוּחַ י"י</b> ומי אישׁ שׁעֲצָתוֹ יוֹדִיעֶנּוּ <small>(שם)</small>. וּמַיִם <b>תִּכֵּן</b> בְּמִדָּה <small>(איוב כח, כה)</small>, וְשָׁמַיִם בַּזֶּרֶת <b>תִּכֵּן</b> <small>(ישעיה מ, יב)</small>. הַכֶּסֶף <b>הַמְתֻכָּן</b> <small>(מלכים ב' יב, יב)</small>, פירוש <b>הַמְתֻכָּן</b> בחשבון ובמשקל. ויש לפרש <b>הַמְתֻכָּן</b> שעשו אותו מטבע. וזהו שאמר וַיָּצֻרוּ וַיִּמְנוּ <small>(מלכים ב' יב, יא)</small> כלומר לקחו הכסף שלא היה מוטבע ועשו אותו מוטבע להוציאו לאומנין ולקנות עצים ואבנים. ויהיה <b>וַיָּצֻרוּ</b> לשון צורה. וכן נפרש <b>הַמְתֻכָּן</b> בצורה. ויונתן תרגם <b>יַת כַּסְפָּא דְמִטַקֵס</b>. <b>והשם</b> אַתָּה חוֹתֵם <b>תָּכְנִית</b> <small>(יחזקאל כח, יב)</small>, פירוש משלים התכונה. וּמָדְדוּ אֶת <b>תָּכְנִית</b> <small>(יחזקאל מג, י)</small>. ומשקל אחר <b>וְתֹכֶן</b> לְבֵנִים תִּתֵּנוּ <small>(שמות ה, יח)</small>. ומשקל אחר <b>וּבְמַתְכֻּנְתּוֹ</b> לֹא תַעֲשׂוּ כָּמֹהוּ <small>(שמות ל, לב)</small>, <b>בְּמַתְכֻּנְתָּהּ</b> לֹא תַעֲשׂוּ לָכֶם <small>(שמות ל, לז)</small>, כמו תוכן הסמנים. וכן <b>מַתְכֹּנֶת</b> הַלְּבֵנִים <small>(שמות ה, ח)</small>.
<h3>תלל</h3>
עַל הַר גָּבֹהַ <b>וְתָלוּל</b> <small>(יחזקאל יז, כב)</small>, <b>תֵּל</b> עוֹלָם <small>(דברים יג, יז)</small>, וְנִבְנְתָה עִיר עַל <b>תִּלָּהּ</b> <small>(ירמיה ל, יח)</small>, הָעֹמְדוֹת עַל <b>תִּלָּם</b> <small>(יהושע יא, יג)</small>, פירוש העומדות על תלם שעמדו בחזקם ובתקפם שלא הפילו חומותיהם בכבישתם ולא שרפם, אלא הניחם בבנינם בעבור שהיו בצורות וחזקות. בָּנוּי <b>לְתַלְפִּיּוֹת</b> <small>(שיר השירים ד, ד)</small>, מלה מורכבת מן <b>תל</b> ו<b>פיות</b> פירוש תל שהוא חזק וגבוה כמו העומדות על תלם, ופיות פירושו שהיו אבני המגדל גוזרים פיות פיות כמו שעושין היום בבניני המגדלים. ורבותינו ז"ל פירשו <small>(ברכות ל ע"א)</small> תל שכל הפיות מתפללין עליו. ובהכפל ה<b>פ"א</b> וה<b>למ"ד</b> קְוֻצּוֹתָיו <b>תַּלְתַּלִים</b> <small>(שיר השירים ה, יא)</small>. ועוד נזכרהו במרובעים. וענין אחר<b> וְתוֹלָלֵינוּ</b> שִׂמְחָה <small>(תהלים קלז, ג)</small>, ענינו כמו ותליתנו שמחה כמו שאמר <b>תָּלִינוּ</b> כִּנֹּרוֹתֵינוּ <small>(שם)</small>, ופירושו היו שואלים אותנו דברי שיר ובכנורותינו שהיינו תולין שנשמח בהם. ויש מפרשים תוללינו לשון יללה וה<b>תי"ו</b> נוספת כלומר תחת יללתנו היו אומרים לנו שנשיר ונשמח.
<h3>תלה</h3>
<b>וְתָלָה</b> אוֹתְךָ עַל עֵץ <small>(בראשית מ, יט)</small>, <b>תֹּלֶה</b> אֶרֶץ עַל בְּלִימָה <small>(איוב כו, ז)</small>. כִּי קִלְלַת אֱלֹהִים <b>תָּלוּי</b> <small>(דברים כא, כג)</small>, פירשתי הפסוק בשרש <b>קָלַל</b>. וַיִּהְיוּ <b>תְּלוּיִם</b> עַל הָעֵצִים עַד הָעָרֶב <small>(יהושע י, כו)</small>. ובא ב<b>אל"ף</b> תמורת <b>למ"ד</b> הפעל וְהָיוּ חַיֶּיךָ <b>תְּלֻאִים</b> לְךָ מִנֶּגֶד <small>(דברים כח, סו)</small>, וְעַמִּי <b>תְלוּאִים</b> לִמְשׁוּבָתִי <small>(הושע יא, ז)</small>, אֲשֶׁר תְּלָוּם [<b>תְּלָאוּם</b>] שָׁםָ [שָׁמָּה] <small>(שמואל ב' כא, יב)</small>, כך כתיב והקרי <b>תְּלָאוּם</b>.<b> והנפעל</b> שָׂרִים בְּיָדָם <b>נִתְלוּ</b> <small>(איכה ה, יב)</small>, <b>וַיִּתָּלוּ</b> שְׁנֵיהֶם עַל עֵץ <small>(אסתר ב, כג)</small>.<b> והכבד</b> [פִּעֵל] מָגֵן וְכוֹבַע <b>תִּלּוּ</b> בָךְ <small>(יחזקאל כז, י)</small>, שִׁלְטֵיהֶם <b>תִּלּוּ</b> עַל חוֹמוֹתַיִךְ <small>(יחזקאל כז, יא)</small>.<b> והשם</b> <b>תֶּלְיְךָ</b> וְקַשְׁתֶּךָ <small>(בראשית כז, ג)</small>, והוא האשפה שבו החיצים שהוא נתלה באזור האדם. או היא הסייף כמו שאמר התרגום <b>סַיְפָךְ</b>, כי גם הוא נתלה.
<h3>תלם</h3>
<b>בְּתֶלֶם</b> עֲבֹתוֹ <small>(איוב לט, י)</small>, בשש נקודות. פירוש בתלם בעבותו כלומר אם תקשרנו בתלמים בעבותו עם שאר הבהמות לחרוש. וְיַחַד <b>תְּלָמֶיהָ</b> יִבְכָּיוּן <small>(איוב לא, לח)</small>, עַל <b>תַּלְמֵי</b> שָׂדָי <small>(הושע י, ד)</small>. בקעי החרישה יקראו גדודים, והגבוה יקרא תלם.
<h3>תלע</h3>
וּבֶן אָדָם <b>תּוֹלֵעָה</b> <small>(איוב כה, ו)</small>, וּמְכַסֶּיךָ <b>תּוֹלֵעָה</b> <small>(ישעיה יד, יא)</small>, כִּי תֹאכְלֶנּוּ <b>הַתֹּלָעַת</b> <small>(דברים כח, לט)</small>, וַיָּרֻם <b>תּוֹלָעִים</b> <small>(שמות טז, כ)</small>. ועל דרך משל אַל תִּירְאִי <b>תּוֹלַעַת</b> יַעֲקֹב <small>(ישעיה מא, יד)</small>, לפי שהם חלשים בגלות כתולעת. ובמדרש <small>(ילמדנו פרשת ופרעה הקריב דף לב ע"א)</small> מה תולעת זו כל כחה אינו אלא בפיה כך ישראל כל כחם בתפלה. אִם יַאְדִּימוּ <b>כַתּוֹלָע</b> <small>(ישעיה א, יח)</small>, עֲלֵי <b>תוֹלָע</b> <small>(איכה ד, ה)</small>, <b>וְתוֹלַעַת</b> שָׁנִי <small>(שמות כה, ד)</small>, כבר פירשנו כי השני הוא הכרמ"ז ונקרא בלשון תולעת מפני רוב התולעת בשני. או יהיה פירוש תולע עין ובאמרו תולעת שני כאמרו עין אדום, ובאמרו שְׁנִי <b>הַתּוֹלַעַת</b> <small>(ויקרא יד, ו)</small>, כאמרו אדום העין כלומר העין היפה והוא הכרמ"ז. ומפני שהוא ידוע ומשובח משאר הצבעים אמר תולעת מבלי זכר שני וכאילו זוכרו האמונים <b>עֲלֵי תוֹלָע</b>, אם יאדימו כתולע.<b> וממנו</b> [פֻּעַל] אַנְשֵׁי חַיִל <b>מְתֻלָּעִים</b> <small>(נחום ב, ד)</small>, כלומר לבושים בגדי שני. וענין אחר<b> וּמְתַלְּעוֹת</b> לָבִיא לוֹ <small>(יואיל א, ו)</small>, וָאֲשַׁבְּרָה <b>מְתַלְּעוֹת</b> עַוָּל <small>(איוב כט, יז)</small>, והוא הפוך מן <b>מַלְתְּעוֹת</b> כְּפִירִים <small>(תהלים נח, ז)</small>, והם השנים הגסות.
<h3>תמם</h3>
כִּי <b>אִם</b> תַּם הַכֶּסֶף <small>(בראשית מז, יח)</small>, וַיְהִי כַאֲשֶׁר <b>תַּמּוּ</b> <small>(דברים ב, טז)</small>, עַד אֲשֶׁר <b>תַּמּוּ</b> <small>(יהושע ג, יז)</small>, <b>תַּמְנוּ</b> חֵפֶשׂ מְחֻפָּשׂ <small>(תהלים סד, ז)</small>, וה<b>נו"ן</b> בו תחת אות הכפל ומשפטו תממו, כלומר יַחְפְּשׂוּ עוֹלֹת <small>(שם)</small> עד השלימם שלא יוכל אדם לחשב ולחפש יותר עולה על מה שהם מחפשים. וכן חַסְדֵי י"י כִּי לֹא <b>תָמְנוּ</b> <small>(איכה ג, כב)</small>, כמו תממו. או יהיה פירושו חסדי י"י עמנו כי לא תמנו אנחנו. והוא קל יהיה משפטו להדגש. ובא כמהו הַאִם<b> תַּמְנוּ</b> לִגְוֹעַ <small>(במדבר יז, כח)</small>, והיה משפטם כמו בַּזּוֹנוּ לָנוּ <small>(דברים ג, ז)</small>. לֹא יִבּוֹל עָלֵהוּ וְלֹא <b>יִתֹּם</b> פִּרְיוֹ <small>(יחזקאל מז, יב)</small>, <b>וַתִּתֹּם</b> הַשָּׁנָה <small>(בראשית מז, יח)</small>. ובשרק <b>תִּתֻּם</b> חֶלְאָתָהּ <small>(יחזקאל כד, יא)</small>. עַד <b>תֹּם</b> כָּל הַדּוֹר <small>(דברים ב, יד)</small>, <b>כְּתָם</b> פֶּרַח <small>(ישעיה יח, ה)</small>. <b>כְּתֻמָּם</b> בָּאוּ עָלַיִךְ <small>(ישעיה מז, ט)</small>, פירוש כהשלמתם כלומר כלם שכול ואלמון באו עליך כל מה שיוכל לבא רעה מהם. <b>ומקור</b> שהוא <b>פעל יוצא</b> עַד <b>תֻּמִּי</b> אֹתָם בְּיָדוֹ <small>(ירמיה כז, ח)</small>. <b>והתאר</b> תם יִהְיוּ <b>תַמִּים</b> עַל רֹאשׁוֹ <small>(שמות כו, כד)</small>. <b>והפעל הכבד</b> [הִפְעִיל] וְכֵן <b>הֵתַמּוּ</b> <small>(שמואל ב' כ, יח)</small>, <b>וַהֲתִמֹּתִי</b> טֻמְאָתֵךְ מִמֵּךְ <small>(יחזקאל כב, טו)</small>, ובא <b>כַּהֲתִמְךָ</b> שׁוֹדֵד תּוּשַּׁד <small>(ישעיה לג,, א)</small>, קל, והיתה ה<b>מ"ם</b> ראויה להדגש. <b>וְיַתֵּם</b> אֶת הַכֶּסֶף הַמּוּבָא בֵּית י"י <small>(מלכים ב' כב, ד)</small>. ויתכן כי <b>וְיַתֵּם אֶת הַכֶּסֶף, וַתִּתֹּם הַשָּׁנָה הַהִוא, בנין נפעל</b>. וכן <b>וַיִּתְּמוּ</b> יְמֵי בְכִי <small>(דברים לד, ח)</small>, היה ראוי <b>וַיִּתַּמוּ</b>, כמו <b>יִתַּמּוּ</b> חַטָּאִים מִן הָאָרֶץ <small>(תהלים קד, לה)</small>. ואדוני אבי ז"ל כתב כי כל הדגושים ב<b>תי"ו</b> לבד שרשם נָתַם כולם ענין כליה והשלמה. ויונתן תרגם וְכֵן <b>הֵתַמּוּ</b> <small>(שמואל ב' כ, יח)</small>, <b>אִם מַשְׁלְמִין</b>, כלומר היה לך לשאול באבל תחלה אם תשלים כמו שכתוב כִּי תִקְרַב אֶל עִיר <small>(דברים כ, י)</small> כל שכן עיר ישראל, לפיכך אמרה אחריו אנכי שלומי אמוני ישראל. וענין קרוב לזה שהוא ענין התמימות וההשלמה <b>תֹּם</b> וָישֶׁר <small>(תהלים כה, כא)</small>, יוֹנָתִי <b>תַמָּתִי</b> <small>(שיר השירים ה, ב)</small>, <b>תָּמִים</b> הָיָה בְּדֹרֹתָיו <small>(בראשית ו, ט)</small>, <b>תָּמִים</b> אַתָּה בִּדְרָכֶיךָ <small>(יחזקאל כח, טו)</small>, הִנֵּה בִּהְיוֹתוֹ <b>תָמִים</b> <small>(יחזקאל טו, ה)</small>, זָכָר <b>תָּמִים</b> <small>(ויקרא א, ג)</small>, <b>תְּמִימָה</b> נְקֵבָה <small>(ויקרא ד, כח)</small>, תּוֹרַת י"י <b>תְּמִימָה</b> <small>(תהלים יט, ח)</small>, <b>תְּמִימֹת</b> תִּהְיֶינָה <small>(ויקרא כג, טו)</small>, <b>וּתְמִימִים</b> יִוָּתְרוּ בָהּ <small>(משלי ב, כא)</small>. פַּר בֶּן בָּקָר <b>תְּמִימִם</b> <small>(יחזקאל מו, ו)</small>, פירוש שיהיו הפר והבקר תמימים. ורבותינו ז"ל דרשו <small>(מנחות מה ע"א)</small> ולפי שמצאנו ובראשי חדשיכם פרים שנים מנין שאם לא מצא שנים יביא אחד? תלמוד לומר פר, ואמר תמימם לפי שהחובה שנים. וְלֹא אָץ לָבוֹא כְּיוֹם <b>תָּמִים</b> <small>(יהושע י, יג)</small>, פירוש כי עמד השמש ליהושע ולא מהר לבא אלא היה כיום השלם שבכל שנה והוא יום תקופת תמוז. <b>והשם תֹּם</b> וָישֶׁר יִצְּרוּנִי <small>(תהלים כה, כא)</small>, <b>בְּתָם</b> לְבָבִי <small>(בראשית כ, ה)</small> וַאֲנִי <b>בְּתֻמִּי</b> אֵלֵךְ <small>(תהלים כו, יא)</small>. וְאִישׁ <b>מָשַׁךְ</b> בַּקֶּשֶׁת לְתֻמּוֹ <small>(מלכים א' כב, לד)</small>, כלומר שלא נתכון לאחאב. ויונתן תרגם <b>נְגַד בְּקַשְׁתָּא לְקִבְלֵיהּ</b>. ועם <b>ה"א</b> הנקבה לֹא אָסִיר <b>תֻּמָּתִי</b> מִמֶּנִּי <small>(איוב כז, ה)</small>. ועם <b>מ"ם</b> נוספת אֵין בּוֹ <b>מְתֹם</b> <small>(ישעיה א, ו)</small>, אֵין <b>מְתֹם</b> בִּבְשָׂרִי <small>(תהלים לח, ד)</small>, כלומר אין שלמות בבשרי כי כלו נגוע. ובאין בו מתום תחסר מלת רק ופירושו אין בו מתום רק פצע וחבורה. וכמוהו אֵין טוֹב בָּאָדָם שֶׁיֹּאכַל וְשָׁתָה <small>(קהלת ב, כד)</small> רק שיאכל ושתה. כִּי אֵינָם יוֹדְעִים לַעֲשׂוֹת רָע <small>(קהלת ד, יז)</small> רק רע.<b> והשם במשקל התאר</b> אִם בֶּאֱמֶת <b>וּבְתָמִים</b> <small>(שופטים ט, טז)</small>, לֹא יִמְנַע טוֹב לַהֹלְכִים <b>בְּתָמִים</b> <small>(תהלים פד, יב)</small>, וְדֹבֵר <b>תָּמִים</b> יְתָעֵבוּ <small>(עמוס ה, י)</small>. <b>והתאר במשקל השם</b> מָעוֹז <b>לַתֹּם</b> דֶּרֶךְ י"י <small>(משלי י, כט)</small>. ובמקף ישוב החולם לקמץ חטף צְדָקָה תִּצֹּר <b>תָּם</b> דָּרֶךְ <small>(משלי יג, ו)</small>. <b>והנפעל</b> אָז <b>אֵיתָם</b> <small>(תהלים יט, יד)</small>, והוא כתוב ב<b>יו"ד</b> נחה אחר ה<b>אל"ף</b>. <b>וההתפעל</b> עִם גִּבּוֹר תָּמִים <b>תִּתַּמָּם</b> <small>(תהלים יח, כו)</small>.<b> והפעל הכבד</b> [הִפְעִיל] וְאִם בֶּצַע כִּי <b>תַתֵּם</b> דְּרָכֶיךָ <small>(איוב כב, ג)</small>, כלם ענין אחד, יש מהם בהשלמת הגוף בלי שיחסר אבר או חסרון מאיבריו, ויש מהם בהשלמת הדעות והמדות טובות.<b> וּתְמִימִים</b> כְּיוֹרְדֵי בוֹר <small>(משלי א, יב)</small>. יש מפרשים אותו מענין השלמת הגוף כמו נִבְלָעֵם כִּשְׁאוֹל חַיִּים <small>(שם)</small> ויש מפרשים אותו מענין השלמת הדעות כי על הישרים והתמימים הם חושבים ללכדם. ומזה השרש והענין אֶת הָאוּרִים וְאֶת <b>הַתֻּמִּים</b> <small>(שמות כח, ל)</small>.
<h3>תמד</h3>
עֹלַת <b>תָּמִיד</b> <small>(שמות כט, מב)</small> וְאַנְשֵׁי <b>תָמִיד</b> יַבְדִּילוּ <small>(יחזקאל לט, יד)</small>, <b>תָּמִיד</b> תּוּקַד עַל הַמִּזְבֵּחַ <small>(ויקרא ו, ו)</small>, ידוע.
<h3>תמה</h3>
הֵמָּה רָאוּ כֵּן <b>תָּמָהוּ</b> <small>(תהלים מח, ו)</small>, אִישׁ אֶל רֵעֵהוּ <b>יִתְמָהוּ</b> <small>(ישעיה יג, ח)</small>, אַל <b>תִּתְמַהּ</b> עַל הַחֵפֶץ <small>(קהלת ה, ז)</small> <b>וַיִּתְמְהוּ</b> הָאֲנָשִׁים <small>(בראשית מג, לג)</small>, <b>וְיִתְמְהוּ</b> מִגַּעֲרָתוֹ <small>(איוב כו, יג)</small>.<b> והשם</b> אַכֶּה כָל סוּס <b>בַּתִּמָּהוֹן</b> <small>(זכריה יב, ד)</small>, <b>וּבְתִמְהוֹן</b> לֵבָב <small>(דברים כח, כח)</small>. <b>והתפעל</b> <b>וְהִתַּמְּהוּ תְּמָהוּ</b> <small>(חבקוק א, ה)</small>, משפטו עם <b>תי"ו</b> התפעל והתתמהו.
<h3>תמז</h3>
מְבַכּוֹת אֶת <b>הַתַּמּוּז</b> <small>(יחזקאל ח, יד)</small>, אומרים כי היו עושים צלם וממלאים עיניו עופרת והיו עושים אש מתחתיו והעופרת נמס ודומה שהוא בוכה. וכתב החכם הרב רבינו משה בן מיימון בספר מורה הנבוכים כי מצא כתוב בספר מספרי העבודות הקדומים כי היו איש מנביאי עבודה זרה ושמו תמוז וקרא למלך אחד וצוהו לעבוד שבעה כוכבים ושנים עשר מזלות והמיתהו המלך ההוא מיתה משונה, ובליל מותו התקבצו כל הצלמים מקצות הארץ אל היכל בבל לצלם הזהב שהוא צלם השמש, והיה זה הצלם תלוי בין שמים לארץ ונפיל בתוך ההיכל, וכל הצלמים סביבו והיה מספר להם מה שאירע לתמוז. והצלמים בוכים וסופדים כל הלילה וכאשר היה בבקר עפפו כל הצלמים להיכליהם בקצות הארץ. והיה זה להם לחק עולם בתחלת יום מחדש תמוז בכל שנה יספדו ויבכו על התמוז. ויש מפרשים תמוז שם חיה שהיו עובדים אותה. ותרגום וּפָגְשׁוּ צִיִּים אֶת אִיִּים <small>(ישעיה לד, יד)</small> <b>וִיעַרְעָן תַּמְוָן בַּחְתוּלִין</b>. וברוב הנוסחאות כתוב תמווין בשני <b>ו"ו</b>ין.
<h3>תמך</h3>
<b>תָּמְכוּ</b> בְיָדָיו <small>(שמות יז, יב)</small>, וְכַפֶּיהָ <b>תָּמְכוּ</b> פָלֶךְ <small>(משלי לא, יט)</small>, אַף <b>תְּמַכְתִּיךָ</b> בִּימִין צִדְקִי <small>(ישעיה מא, י)</small>, הֵן עַבְדִּי <b>אֶתְמָךְ</b> בּוֹ <small>(ישעיה מב, א)</small>, <b>וַיִּתְמֹךְ</b> יַד אָבִיו <small>(בראשית מח, יז)</small>, אֵשֶׁת חֵן <b>תִּתְמֹךְ</b> כָּבוֹד <small>(משלי יא, טז)</small>, וְעָרִיצִים <b>יִתְמְכוּ</b> עֹשֶׁר <small>(שם)</small>, <b>וְתוֹמֵךְ</b> שֵׁבֶט <small>(עמוס א, ח)</small>, <b>וְתֹמְכֶיהָ</b> מְאֻשָּׁר <small>(משלי ג, יח)</small>. <b>תָּמֹךְ</b> אֲשֻׁרַי <small>(תהלים יז, ה)</small>, מקור בעניניו, או בענין הצווי. וכן <b>זָכוֹר</b> אֶת יוֹם הַשַּׁבָּת <small>(שמות כ, ח)</small>. נֹעֵר כַּפָּיו <b>מִתְּמֹךְ</b> בַּשֹּׁחַד <small>(ישעיה לג, טו)</small>.<b> והנפעל</b> וּבְחַבְלֵי חַטָּאתוֹ <b>יִתָּמֵךְ</b> <small>(משלי ה, כב)</small>.
<h3>תמל</h3>
כִּי <b>תְמוֹל</b> אֲנַחְנוּ <small>(איוב ח, ט)</small>, <b>תְּמוֹל</b> בּוֹאֶךָ <small>(שמואל ב' טו, כ)</small>. וב<b>אל"ף</b> נוספת בתחילה <b>אֶתְמוֹל</b>. ובדגש ה<b>תי"ו</b> וַיְהִי כָּל יוֹדְעוֹ <b>מֵאִתְּמוֹל</b> שִׁלְשֹׁם <small>(שמואל ב' א' י)</small>. ובא בשרק כִּי עָרוּךְ <b>מֵאֶתְמוּל</b> תָּפְתֶּה <small>(ישעיה ל, לג)</small>, <b>וְאֶתְמוּל</b> עַמִּי לְאוֹיֵב יְקוֹמֵם <small>(מיכה ב, ח)</small>. הוא היום שעבר בקרוב או ברחוק. ורבי יונה פירש ואתמול עמי מלה מורכבת מן <b>את</b> ומן <b>מול</b>, ואת פירושו מן כמו כְּצֵאתִי <b>אֶת</b> הָעִיר <small>(שמות ט, כט)</small> והוא כמו <b>וְאֶתְמוּל עַמִּי לְאוֹיֵב יְקוֹמֵם</b>.
<b>תמר</b>
זֹאת קוֹמָתֵךְ דָּמְתָה<b> לְתָמָר</b> <small>(שיר השירים ז, ח)</small>, גַּם <b>תָּמָר</b> וְתַפּוּחַ <small>(יואל א, יב)</small>, וְשִׁבְעִים <b>תְּמָרִים</b> <small>(שמות טו, כז)</small>, ידוע. וממנו <b>כְּתֹמֶר</b> מִקְשָׁה <small>(ירמיה י, ה)</small>, כלומר כתמר השוה והישר, כי לתמר לא יצאו לו ענפים עד למעלה בצמרתו וכל גופו מלמטה שוה וישר. וכן בחלם וְהִיא יוֹשֶׁבֶת תַּחַת <b>תֹּמֶר</b> <small>(שופטים ד, ה)</small>. וכן ממנו עוד<b> וְתִמֹרָה</b> בֵּין כְּרוּב לִכְרוּב <small>(יחזקאל מא, יד)</small>, מִקְלְעוֹת כְּרוּבִים <b>וְתִמֹרֹת</b> <small>(מלכים א' ו, כט)</small>,<b> וְתִמֹרִים</b> מִפּוֹ וּמִפּוֹ <small>(יחזקאל מא, כג)</small>, וְעָשׂוּי כְּרוּבִים <b>וְתִמֹרִים</b> <small>(יחזקאל מא, יח)</small>, וְאֶל אַיִל <b>תִּמֹרִים</b> <small>(יחזקאל מ, טז)</small>, ויונתן תרגם מהם צורת דקלים ומהם תרגם <b>כוֹתְרָן</b>. וכן וְתִימְרוֹת עשׁן <small>(יואל ג, ג)</small>. ולפי שהתמר עץ גבוה וישר ושורה ידמה הדבר הגבוה והישר אליו. וכן עַמּוּד עָשָׁן <small>(שופטים כ, מ)</small>. וכן בדברי רבותינו ז"ל על העשן <small>(חולין קיב ע"א. ברכות מג ע"א)</small> משתעלה העשן תמרתו. ואמרו <small>(יומא לח ע"א)</small> בית אבטינס היו בקיאין במעשה הקטרת ולא רצו ללמד ושלחו חכמים והביאו אומנין מאלכסנדריאה של מצרים והיו יודעים לפטם כמותם ולא היו יודעין להעלות עשן כמותן של הללו מתמר ועולה כמקל, של הללו מפצי לכאן ולכאן.
<b>תנן</b>
וַיְהִי <b>לְתַנִּין</b> <small>(שמות ז, י)</small>, כְּפִיר <b>וְתַנִּין</b> <small>(תהלים א, ג)</small>,בְּלָעַנִו [בְּלָעַנִי] <b>כַּתַּנִּין</b> <small>(ירמיה נא, לד)</small>. ובא ב<b>מ"ם</b> מקום ה<b>נו"ן הַתַּנִּים</b> הַגָּדוֹל הָרֹבֵץ בְּתוֹךְ יְאֹרָיו <small>(יחזקאל כט, ג)</small>,<b> כַּתַּנִּים</b> בַּיַּמִּים <small>(יחזקאל לב, ב)</small>, כי כן מנהג הלשון לבא <b>מ"ם</b> ו<b>נו"ן</b> כאחד <b>מוֹף</b> ו<b>נוֹף, כְּמֹהֶם, כְּמֹהֶן</b>. והקבוץ אֶת <b>הַתַּנִּינִם</b> הַגְּדֹלִים <small>(בראשית א, כא)</small>. הנזכרים ביבשה הם מין ממיני הנחשים, והנזכרים במים הם מין ממיני הדגים הגדולים כדמות הנחשים. ובנפול אות הכפל גַּם <b>תַּנִּין</b> [<b>תַּנִּים</b>] חָלְצוּ שַׁד <small>(איכה ד, ג)</small>, מְעוֹן <b>תַּנִּים</b> <small>(ירמיה ט, י)</small>. ובקבוץ הנקבות <b>לְתַנּוֹת</b> מִדְבָּר <small>(מלאכי א, ג)</small>, תרגום <b>תַּנִּים יְרוֹדִין</b>. ובמגלת איכה <b>גַּם תַּנִּין [תַּנִּים] חָלְצוּ שַׁד, אילן ירודתא אית להון מסון עד אפיהון כד אינון מנקן ית בניהון דלא ליהווין חמיין יתהון חנקן אכלין להון</b>. ובמדרש תנחומא <b>גַּם תַּנִּין [תַּנִּים] חָלְצוּ שַׁד</b> התנין הזה כשבא לינק אמו היא רואה אותו מרחוק וחולצת שדיה בשביל שיינק ולא יראה שדיה מכוסים ואינו יונק.
<b>תנה</b>
כִּי <b>יִתְנוּ</b> בַגּוֹיִם <small>(הושע ח, י)</small>.<b> והפעל והכבד</b> [הִפְעִיל] אֶפְרַיִם <b>הִתְנוּ</b> אֲהָבִים <small>(הושע ח, ט)</small>. <b>והשם</b> בתוספת <b>אל"ף</b> בתחלה <b>אֶתְנָה</b> הֵמָּה לִי <small>(ב, יד)</small>. ובתוספות <b>נו"ן</b> <b>אֶתְנַן</b> זוֹנָה <small>(דברים כג, יט)</small>, וְשָׁבָה <b>לְאֶתְנַנָּה</b> <small>(ישעיה כג, יז)</small>, וְכָל <b>אֶתְנַנֶּיהָ</b> יִשָּׂרְפוּ בָאֵשׁ <small>(מיכה א, ז)</small>, כלם ענין תנאי. וענין אחר<b> לְתַנּוֹת</b> מִדְבָּר <small>(מלאכי א, ג)</small>, <b>לְתַנּוֹת</b> לְבַת יִפְתָּח הַגִּלְעָדִי <small>(שופטים יא, מ)</small>, ענינו לתנות לה ולדבר עמה, כי לא המיתה יפתח רק עשה לה בית מחוץ עיר והתבודדה שם ולא ידעה איש וכלכלה שם והיתה צרורה כל ימי חייה. וזהו נִדְרוֹ אֲשֶׁר נָדָר <small>(שופטים יא, לט)</small> כי פירוש וְהַעֲלִיתִהוּ עוֹלָה <small>(שופטים יא, לא)</small> או העליתיהו כלומר אם היוצא לקראתי מביתי אדם והיה לי"י כלומר קדש לי"י שיהיה פרוש מדרכי העולם ואם דבר הראוי לקרבן אעלהו עולה. ודרשו רבותינו ז"ל <small>(תענית ד ע"א)</small> בזה דעת אחרת. וכן שָׁם <b>יְתַנּוּ</b> צִדְקוֹת י"י <small>(שופטים ה, יא)</small>, יענו וידברו ויורו הצדקות שעשה לישראל. ותרגום וְשִׁנַּנְתָּם <small>(דברים ו, ז)</small> <b>וּתְתָנִנּוּן</b>. ותרגום וְעָנְתָה שָּׁמָּה כִּימֵי נְעוּרֶיהָ <small>(הושע ב, יז)</small> <b>וְיִתְנְהוֹן תַּמָן</b>. ורבותינו ז"ל פירשו <small>(בבא בתרא ח ע"א)</small> גם <b>כִּי יִתְנוּ בַגּוֹיִם</b>, מזה הענין לשון שנון.
<h3>תנך</h3>
עַל <b>תְּנוּךְ</b> אָזְנָם הַיְמָנִית <small>(ויקרא ח, כד)</small>, הוא הרך אשר בקצה האזן <b>מו"ל</b> [<b>טיניר"ו</b>] בלע"ז. ובספרא <small>(פרשת מצורע פסוק <b>וְנָתַן עַל תְּנוּךְ</b> [יד, כה])</small> מפרש שהוא הגדר האמצעי.
<h3>תנר</h3>
<b>תַּנּוּר</b> וְכִירַיִם <small>(ויקרא יא, לה)</small>. והקבוץ מֵעַל לְמִגְדַּל <b>הַתַּנּוּרִים</b> <small>(נחמיה יב, לח)</small>, <b>וּבְתַנּוּרֶיךָ</b> וּבְמִשְׁאֲרוֹתֶיךָ <small>(שמות ז, כח)</small>, התנור הוא שאופין בו את הפת בהדבקה, אבל אותו שאופין בו בארצות האלה יקרא <b>פוּרְנוֹ</b> בדברי רבותינו ז"ל כאמרם <small>(עבודה זרה לה ע"ב)</small> הביאו לפניו פת פורני. גוי שהרהין פת פורני אצל ישראל <small>(פסחים לא ע"ב)</small> וכן יקרא בערבי ובלע"ז.
<h3>תעב</h3>
כִּי <b>נִתְעַב</b> דְּבַר הַמֶּלֶךְ אֶת יוֹאָב <small>(דברי הימים א' כא, ו)</small>,<b> נפעל עבר</b> כי הוא פתח. אַף כִּי <b>נִתְעָב</b> וְנֶאֱלָח <small>(איוב טו, טז)</small>, כְּנֵצֶר <b>נִתְעָב</b> <small>(ישעיה יד, יט)</small>, קמצין כי הם נפעל עומד. כִּי <b>תוֹעֵבָה</b> הִוא לְמִצְרָיִם <small>(בראשית מג, לב)</small>, כִּי <b>תוֹעֲבַת</b> מִצְרַיִם <small>(בראשית מו, לד)</small>, <b>בְּתוֹעֵבֹת</b> יַכְעִיסֻהוּ <small>(דברים לב, טז)</small>. <b>והכבד</b> [פִּעֵל] <b>תִּעֲבוּנִי</b> כָּל מְתֵי סוֹדִי <small>(איוב יט, יט)</small>, <b>וְתִעֲבוּנִי</b> שַׂלְמוֹתָי <small>(איוב ט, לא)</small>, לֹא <b>תְתַעֵב</b> אֲדֹמִי <small>(דברים כג, ח)</small>,<b> וַתְּתַעֲבִי</b> אֶת יָפְיֵךְ <small>(יחזקאל טז, כה)</small>, <b>הַמֲתַעֲבִים</b> מִשְׁפָּט <small>(מיכה ג, ט)</small>, כָּל אֹכֶל <b>תְּתַעֵב</b> נַפְשָׁם <small>(תהלים קז, יח)</small>. ואפשר שתהיה <b>וַתְּתַעֲבִי</b> פועל <b>יוצא לשלישי</b> כלומר עשית שיתעבו אותך אחרים מרוב הפקירך עצמך. <b>והתאר לִמְתָעֵב</b> גּוֹי <small>(ישעיה מט, ז)</small>, בפלס והוא <b>מְמַלֵּא</b> עַל כָּל גְּדֹיתָיו <small>(דברי הימים א' יב, טו)</small> שהוא כמו <b>מָלֵא</b>. או פירושו למי שכל גוי מתעבו. <b>וכבד אחר</b> [הִפְעִיל] <b>הִתְעִיבוּ</b> עֲלִילָה <small>(תהלים יד, א)</small>,<b> וַיַּתְעֵב</b> מְאֹד לָלֶכֶת אַחֲרֵי הַגִּלֻּלִים <small>(מלכים א' כא, כו)</small>, ענין השיקוץ והשנאה.
<h3>תעה</h3>
<b>תָּעָה</b> לְבָבִי <small>(ישעיה כא, ד)</small>, <b>תָּעִיתִי</b> כְּשֶׂה אֹבֵד <small>(תהלים קיט, קעו)</small>, וּבַשֵּׁכָר <b>תָּעוּ</b> <small>(ישעיה כח, ז)</small>, וְהִנֵּה <b>תֹעֶה</b> בַּשָּׂדֶה <small>(בראשית לז, טו)</small>, וַתֵּלֶךְ <b>וַתֵּתַע</b> <small>(בראשית כא, יד)</small>, וּלְדַבֵּר אֶל י"י <b>תּוֹעָה</b> <small>(ישעיה לב, ו)</small>, <b>בִּתְעוֹת</b> בְּנֵי יִשְׂרָאֵל <small>(יחזקאל מד, טו)</small>. <b>והנפעל</b> אַל יַאֲמֵן בַּשָּׁו [בַּשָּׁוא] <b>נִתְעָה</b> <small>(איוב טו, לא)</small>, <b>כְּהִתָּעוֹת</b> שִׁכּוֹר בְּקִיאוֹ <small>(ישעיה יט, יד)</small>. וְשִׁנֵּי כְפִירִים <b>נִתָּעוּ</b> <small>(איוב ד, י)</small>, לדעת רבי יונה היא מילה מורכבת מזה הבנין מעבר ועתיד. ורבי אחי רבי משה עליו השלום כתב כי היא מלה מורכבות<b> מנפעל והתפעל</b> ומשפטו <b>נִתְתָּעוּ</b> כמו <b>וְנִוַּסְּרוּ</b> כָּל הַנָּשִׁים <small>(יחזקאל כג, מח)</small> <b>וְנִכַּפֵּר</b> לָהֶם הַדָּם <small>(דברים כא, ח)</small>. וכבר כתבנוהו אנחנו בשרש <b>לתע</b>.<b> והפעל הכבד</b> [הִפְעִיל] כִּי רוּחַ זְנוּנִים <b>הִתְעָה</b> <small>(הושע ד, יב)</small>, כִּי הִתְעֵתֶים [<b>הִתְעֵיתֶם</b>] בְּנַפְשׁוֹתֵיכֶם <small>(ירמיה מב, כ)</small> <b>וַיֶּתַע</b> מְנַשֶּׁה <small>(דברי הימים ב' לג, ט)</small>. וְעוֹזֵב תּוֹכַחַת <b>מַתְעֶה</b> <small>(משלי י, יז)</small>, והוא פעל <b>עומד</b> כמו תועה או מתעה נפשו. וְרֶסֶן <b>מַתְעֶה</b> <small>(ישעיה ל, כח)</small>, עמי מְאַשְּׁרֶיךָ <b>מַתְעִים</b> <small>(ישעיה ג, יב)</small>, כולם ענין תעות וידוע הוא.
<h3>תער</h3>
וְהֶעֱבִירוּ <b>תַעַר</b> <small>(במדבר ח, ז)</small>, <b>בְּתַעַר</b> הַשְּׂכִירָה <small>(ישעיה ז, כ)</small>, <b>כְּתַעַר</b> מְלֻטָּשׁ <small>(תהלים נב, ד)</small>,<b> תַּעַר</b> הַגַּלָּבִים <small>(יחזקאל ה, א)</small>, יִקְרָעֶהָ <b>בְּתַעַר</b> הַסֹּפֵר <small>(ירמיה לו, כג)</small>, ידוע. וַיִּשְׁלְפָהּ <b>מִתַּעְרָהּ</b> <small>(שמואל א' יז, נא)</small>, הֵאָסְפִי אֶל <b>תַּעְרֵךְ</b> <small>(ירמיה מז,ו)</small>, הוא הנדן והוא תיק החרב.
<h3>תפף</h3>
<b>וְתֹף</b> וְחָלִיל <small>(ישעיה ה, יב)</small>, <b>וְתֹף</b> וְחָלִיל וְכִנּוֹר <small>(שמואל א' י, ה)</small>. יִשְׂאוּ <b>כְּתֹף</b> וְכִנּוֹר <small>(איוב כא, יב)</small>, פירוש ישאו קולם לשחוק ולשורר בנושאם קולם לתוף וכנור. <b>בְּתֻפִּים</b> וּבִמְחֹלֹת <small>(שמות טו, כ)</small>, עוֹד תַּעְדִּי <b>תֻפַּיִךְ</b> <small>(ירמיה לא, ג)</small>. <b>והפעל הכבד ממנו</b> [פִּעֵל] <b>מְתֹפְפֹת</b> עַל לִבְבֵהֶן <small>(נחום ב, ח)</small>, בְּתוֹךְ עֲלָמוֹת <b>תּוֹפֵפוֹת</b> <small>(תהלים סח, כו)</small>,<b> תאר</b> בשקל נְחָלוֹת <b>שֹׁמֵמוֹת</b> <small>(ישעיה מט, ח)</small>. ובדרך הדמיון וההשאלה מְלֶאכֶת<b> תֻּפֶּיךָ</b> וּנְקָבֶיךָ <small>(יחזקאל כח, יג)</small>, ואמר בו התרגום <b>בְּרַם לָא אִסְתַּכַּלְתְּ בְּפִגְרָךְ דְאִתְעֲבִיד חֲלָלִין וּנְקָבִין דְאִינוּן צוֹרְכָן דְלָא אֶפְשַׁר לָךְ דְתִתְקַיֵים בְּלָא בְּהוֹן מִיוֹמָא דְאִתְבְּרֵיתָא עִמָךְ מְתַקְנִין</b>.
<h3>תפח</h3>
<b>כְּתַפּוּחַ</b> בַּעֲצֵי הַיַּעַר <small>(שיר השירים ב, ג)</small>, גַּם תָּמָר <b>וְתַפּוּחַ</b> <small>(יואל א, יב)</small>, רַפְּדוּנִי <b>בַּתַּפּוּחִים</b> <small>(שיר השירים ב, ה)</small>, ידוע.
<h3>תפל</h3>
וְהִנָּם טָחִים אֹתוֹ <b>תָּפֵל</b> <small>(יחזקאל יג, י)</small>, כלומר בנין שאין לו קיימא. ואמר בו התרגום <b>וְשָׁעֵיָע לֵיהּ טִין פַּטִיר דְלָא תֲבָן</b>. הֲיֵאָכֵל <b>תָּפֵל</b> מִבְּלִי מֶלַח <small>(איוב ו, ו)</small>, פירוש בשר חי או דג חי, כי אין דרך לאכלם חיים אם לא יהיו מלוחים הרבה. נְבִיאַיִךְ חָזוּ לָךְ שָׁוְא <b>וְתָפֵל</b> <small>(איכה ב, יד)</small>. וְלֹא נָתַן <b>תִּפְלָה</b> לֵאלֹהִים <small>(איוב א, יב)</small>, וֶאֱלוֹהַּ לֹא יָשִׂים <b>תִּפְלָה</b> <small>(איוב כד, יב)</small>, דבר גרועה שאין לו טעם. ופירוש ואלוה לא ישים תפלה לא ישים להם גרעין ומניעה על מעשיהם.
<h3>תפר</h3>
שַׂק <b>תָּפַרְתִּי</b> עֲלֵי גִלְדִּי <small>(איוב טז, טו)</small>, <b>וַיִּתְפְּרוּ</b> עֲלֵה תְאֵנָה <small>(בראשית ג, ז)</small>, עֵת לִקְרוֹעַ וְעֵת <b>לִתְפּוֹר</b> <small>(קהלת ג, ז)</small>.<b> והכבד</b> [פִּעֵל] הוֹי <b>לִמְתַפְּרוֹת</b> כְּסָתוֹת <small>(יחזקאל יג, יח)</small>.
<h3>תפשֹ</h3>
<b>וְתָפַשׂ</b> אֶת הַסֶּלַע בַּמִּלְחָמָה <small>(מלכים ב, יד, ו)</small>, <b>וְתָפְשׂוּ</b> בוֹ אָבִיו וְאִמּוֹ <small>(דברים כא, יט)</small>, <b>תִּפְשׂוּם</b> חַיִּים <small>(מלכים א' כ, יח)</small>, <b>וּתְפָשָׂהּ</b> וְשָׁכַב עִמָּהּ <small>(דברים כב, כח)</small>, <b>וָאֶתְפֹּשׂ</b> בִּשְׁנֵי הַלֻּחֹת <small>(דברים ט, יז)</small>, לְמַעַן <b>תְּפֹשׂ</b> אֶת בֵּית יִשְׂרָאֵל בְּלִבָּם <small>(יחזקאל, יד, ה)</small>, כָּל <b>תֹּפֵשׂ</b> כִּנּוֹר וְעוּגָב <small>(בראשית ד, כא)</small>.<b> ונפעל</b> <b>וְנִתְפַּשׂ</b> בִּמְצוּדָתִי <small>(יחזקאל יב, יג)</small>, וְהִוא לֹא <b>נִתְפָּשָׂה</b> <small>(במדבר ה, יג)</small>, <b>יִתָּפְשׂוּ</b> בִּמְזִמּוֹת זוּ חָשָׁבוּ <small>(תהלים י, ב)</small>, בַּכַּף <b>תִּתָּפֵשׂוּ</b> <small>(יחזקאל כא, כט)</small>.<b> והכבד</b> [פִּעֵל] בְּיָדַיִם<b> תְּתַפֵּשׂ</b> <small>(משלי ל, כח)</small>. ועל דרך ההרחבה בֵּין <b>תֹּפְשֵׂי</b> הַמִּלְחָמָה <small>(במדבר לא, כז)</small>, הִנֵּה הוּא <b>תָּפוּשׂ</b> זָהָב וָכֶסֶף <small>(חבקוק ב, יט)</small>, כלומר מחופה. וכן אמר התרגום.
<h3>תפת</h3>
<b>וְתֹפֶת</b> לְפָנִים אֶהְיֶה <small>(איוב יז, ו)</small>, כִּי עָרוּךְ מֵאֶתְמוּל <b>תָּפְתֶּה</b> <small>(ישעיה ל, לג)</small>, הוא אש גיהנם. ופירוש <b>וְתֹפֶת לְפָנִים אֶהְיֶה</b> כלומר אני נדון בגיהנם לפני מותי מה שאין כן בשאר בני אדם שאינם נדונים אלא אחר מותם. ויש מפרשים אותו מן <b>תֹּף</b> וְחָלִיל <small>(ישעיה ה, יב)</small> כלומר היו שמחים בי לפנים כמו השמחים לתף. וְטִמֵּא אֶת <b>הַתֹּפֶת</b> <small>(מלכים ב' כג, י)</small>, הוא המקום הסמוך לירושלם, והוא בגי בן הנם. ולפי שנטמא אותו המקום לפי שהיו עובדין בו המולך וטמאהו יאשיהו, כלומר צוה שיהיה מקום טומאה להשליך שם נבלות וכל טמאות, לפיכך נקרא דין הרשעים גיהנם ותפת, לפי שאותו המקום היה הפחות שבמקומות, כמו שנקרא גם כן שכר הצדיקים גן עדן כי הוא המקום הנבחר והטוב שבכל הארצות.
<h3>תקן</h3>
מְעֻוָּת לֹא יוּכַל <b>לִתְקֹן</b> <small>(קהלת א, טו)</small> <b>. והכבד</b> [פִּעֵל] <b>תִּקֵּן</b> מְשָׁלִים הַרְבֵּה <small>(קהלת יב, ט)</small>, כִּי מִי יוּכַל <b>לְתַקֵּן</b> <small>(קהלת ז, יג)</small>, ענינם ענין התקנה ידוע והיא הפוך העוות.
<h3>תקע</h3>
וְשָׁאוּל <b>תָּקַע</b> בַּשּׁוֹפָר <small>(שמואל א' יג, ג)</small>, <b>וְתָקְעוּ</b> בָּהֵן <small>(במדבר י, ג)</small>, <b>וְכִתְקֹעַ</b> שׁוֹפָר <small>(ישעיה יח, ג)</small>, תֹּקְעֵו [<b>תֹּקְעֵי</b>] הַשּׁוֹפָרוֹת <small>(יהושע ו, ט)</small>.<b> והשם</b> הַלְלוּהוּ <b>בְּתֵקַע</b> שׁוֹפָר <small>(תהלים קנ, ג)</small>, בצרי. ונקרא השופר עצמו תקוע כאשר נאמר <b>תָּקְעוּ בַתָּקוֹעַ</b> וְהָכִין הַכֹּל <small>(יחזקאל ז, יד)</small>, אבל <b>וּבִתְקוֹעַ תִּקְעוּ</b> שׁוֹפָר <small>(ירמיה ו, א)</small>, הוא<b> שם מקום</b>, ואמר דרך צחות לשון נופל על לשון כמו וְעֶקְרוֹן תֵּעָקֵר <small>(צפניה ב, ד)</small>. וענין אחר ויעקב <b>תָּקַע</b> אֶת אָהֳלוֹ <small>(בראשית לא, כה)</small>. וְלָבָן <b>תָּקַע</b> אֶת אֶחָיו <small>(שם)</small>, כלומר העמידם שם. וְאֶת גְּוִיָּתוֹ <b>תָּקְעוּ</b> בְּחוֹמַת בֵּית שָׁן <small>(שמואל א' לא, י)</small>, כלומר שתקעו הגויה במסמרים או בזולתם בחומה. <b>וַיִּתְקָעֶהָ</b> בְּבִטְנוֹ <small>(שופטים ג, כא)</small>, <b>וַיִּתְקָעֵהוּ</b> יָמָּה סּוּף <small>(שמות י, יט)</small>, <b>וַתִּתְקַע</b> אֶת הַיָּתֵד בְּרַקָּתוֹ <small>(שופטים ד, כא)</small>, <b>וּתְקַעְתִּיו</b> יָתֵד בְּמָקוֹם נֶאֱמָן <small>(ישעיה כב, כג)</small>. וענין קרוב לזה אַל תְּהִי <b>בְתֹקְעֵי</b> כָף <small>(משלי כב, כו)</small>, וְשֹׂנֵא <b>תוֹקְעִים</b> בּוֹטֵחַ <small>(משלי יא, טו)</small>. <b>והנפעל</b> מִי הוּא לְיָדִי <b>יִתָּקֵעַ</b> <small>(איוב יז, ג)</small>, ענין הכות כף האדם אל כף חבירו בערבון. וכן בענין הכות כף אל כף לשמחה <b>תָּקְעוּ</b> כַף עָלֶיךָ <small>(נחום ג, יט)</small>.
<h3>תקף</h3>
וְאִם <b>יִתְקְפוֹ</b> הָאֶחָד <small>(קהלת ד, יב)</small>. <b>והשם</b> אֶת כָּל <b>תֹּקֶף</b> <small>(אסתר ט, כט)</small>, וְכָל מַעֲשֵׂה <b>תָקְפּוֹ</b> <small>(אסתר י, ב)</small>.<b> והתאר</b> עִם שֶׁהתַּקִּיף [<b>שֶׁתַּקִּיף</b>] מִמֶּנּוּ <small>(קהלת ו, י)</small>, תרגום חָזָק <small>(שמות י, יט)</small> <b>תָּקִּיף</b>. וכן <b>תִּתְקְפֵהוּ</b> לָנֶצַח <small>(איוב יד, כ)</small>, <b>תִּתְקְפֵהוּ</b> כְּמֶלֶךְ עָתִיד לַכִּידוֹר <small>(איוב טו, כד)</small>, כלומר תחזיק בו.
<h3>תרז</h3>
וַיִּקַּח <b>תִּרְזָה</b> וְאַלּוֹן <small>(ישעיה מד, יד)</small>, הוא מין אילן מאילני סרק.
<h3>תרן</h3>
<b>כַּתֹּרֶן</b> עַל רֹאשׁ הָהָר <small>(ישעיה ל, יז)</small>, לַעֲשׂוֹת <b>תֹּרֶן</b> עָלָיִךְ <small>(יחזקאל כז, ה)</small>, בַּל יְחַזְּקוּ כֵן <b>תָּרְנָם</b> <small>(ישעיה לג, כג)</small>, הוא העץ הגבוה בספינה שמשלשלין בו הנס ומעמידים אותו <b>בואלבר"ו</b> בלע"ז.
<h3>תרע</h3>
<b>תִּרְעָתִים</b> שִׁמְעָתִים <small>(דברי הימים א' ב, נה)</small>, פירשו בו שוערים. ותרגום שַׁעַר <small>(בראשית כב, יז)</small> <b>תַרְעָא</b> ויתכן שהוא שם למשפחה.
<h3>תרף</h3>
לָקְחָה אֶת <b>הַתְּרָפִים</b> <small>(בראשית לא, לד)</small>, וַתִּקַּח מִיכַל אֶת <b>הַתְּרָפִים</b> <small>(שמואל א' יט, יג)</small>, וְאֵין אֵפוֹד <b>וּתְרָפִים</b> <small>(הושע ג, ד)</small>, הם צלמים יראו בהם העתידות. ופירוש <b>וְאֵין אֵפוֹד וּתְרָפִים</b> כמו שנאמר וְאֵין זֶבַח וְאֵין מַצֵּבָה <small>(שם)</small> אין זבח לי"י ואין מצבה לעבודה זרה ואין אפוד לי"י ותרפים לעבודה זרה. ויונתן תרגם <b>וְלֵית אֵפוֹד וּמְחַוֵי</b>. ושאר תרפים תרגם <b>צַלְמָנַיָא</b>. ועליה לתרופה עיין בשרש <b>רוּף</b>.
<h3>תרשֹ</h3>
<b>תַּרְשִׁישׁ</b> וְשֹׁהַם <small>(שמות כח, כ)</small>, וּגְוִיָּתוֹ<b> כְתַרְשִׁישׁ</b> <small>(דניאל י, ו)</small>, אבן טובה ועינה כעין תכלת. וכבר זכרנוהו בשרש <b>רָשַׁשׁ</b> מאין הכרע.
<h3>תשׁע</h3>
<b>תֵּשַׁע</b> אַמּוֹת <small>(דברים ג, יא)</small>, בצרי. ולזכר <b>תִּשְׁעָה</b> והחשבון הגדול <b>תִּשְׁעִים</b>.
<b>ואשר הם בני ארבע אותיות</b>
<h3>תלתל</h3>
קְוֻצּוֹתָיו<b> תַּלְתַּלִים</b> <small>(שיר השירים ה, יא)</small> והוא מענין <b>תֵּל</b> והוא בהתאסף הקווצות בסופס. וכבר זכרנוהו בשרש <b>תָּלַל</b>.
<h3>תעתע</h3>
וְהָיִיתִי בְעֵינָיו <b>כִּמְתַעְתֵּעַ</b> <small>(בראשית כז, יב)</small> מַעֲשֵׂה <b>תַּעְתֻּעִים</b> <small>(ירמיה י, טו)</small>. <b>והתפעל</b> <b>וּמִתַּעְתְּעִים</b> בִּנְבִאָיו <small>(דברי הימים ב' לו, טז)</small> משפטו <b>מִתְתַּעְתִּעים</b> ענינם ענין תעות ועיקר שרשם <b>תָּעָה</b>.
<h3>תחרא</h3>
כְּפִי <b>תַחְרָא</b> יִהְיֶה לּוֹ <small>(שמות כח, לב)</small>, כשפת השרין.
<h3>תחרה</h3>
אַל <b>תִּתְחַר</b> בְּמַצְלִיחַ דַּרְכּוֹ <small>(תהלים לז, ז)</small>, משקלו <b>תִּפְעַל</b> ומשפטו על שלמות שרשו <b>תִּתְחֲרֶה</b> ה<b>חי"ת</b> בשוא ובפתח. וכן אַל <b>תִּתְחַר</b> בַּמְּרֵעִים <small>(תהלים לז, א)</small>, וכבר כתבנוהו גם כן בשרש <b>חָרָה</b>. <b>והפעל הכבד</b> [פִּעֵל] <b>מְתַחֲרֶה</b> בָאָרֶז <small>(ירמיה כב, טו)</small>, וְאֵיךְ <b>תְּתַחֲרֶה</b> אֶת הַסּוּסִים <small>(ירמיה יב, ה)</small>, ענין הדמות וההתערב, ערוב עברך לטוב ואל יעשקוני זדים.
נשלמה אות התי"ו תהלה לאל.
<h2><span style="color:Gray;">ביאור המלים בלשון ארמי</span></h2>
<b>אמר דוד בן יוסף בן קמחי הספרדי</b> ראיתי לכתוב עם ספר הזה אשר חברתי באור המלים אשר באו בלשון ארמי בספרי הקדש למען לא יחסר הקורא בספר הזה דבר, ולא תהיה מלה בארבעה ועשרים ספרים שלא ימצא באורה בספר הזה, עם מה שאני מוסיף בו עתה. לכן כל מעתיק ספר זה יכתוב זה בתכלית הספר כמו שכתבתי אני הנה.
ועתה אחל בעזרת [המלמד] לאדם דעת.
<h3>בספר בראשית</h3>
<small>(לא, מז)</small> <b> יְגַר שָׂהֲדוּתָא</b>, פירושו גלעד. וכן תרגום וְהָיְתָה בָבֶל לְגַלִּים <small>(ירמיה נא, לז)</small> <b>לְיַגְרִין</b>, לְעִי הַשָּׂדֶה <small>(מיכה א, ו)</small> <b>לְיַגְרֵי חַקְלָן</b>.
<h3>בספר ירמיהו</h3>
<small>(ירמיהו י, יא)</small> <b> דִּי שְׁמַיָּא וְאַרְקָא</b>, שמים וארץ.
<h3>בספר דניאל</h3>
<small>(ב, ה)</small> <b> אַזְדָּא</b>, הלכה, וכן בדברי רבותינו ז"ל <small>(מעילה יז ע"ב)</small>, נפל אזדא, נפק אזדא, ואזדא לטעמיה. <b>הַדָּמִין</b>, נתחים, תרגום וַיְנַתְּחֶהָ לַעֲצָמֶיהָ <small>(שופטים יט, כט)</small> <b>וְהַדְמָה</b>, וַיְשַׁסְּעֵהוּ כְּשַׁסַּע הַגְּדִי <small>(שופטים יד, ו)</small> <b>וְהַדְמֵיהּ כְּמָא דִמְהַדְמִין גַדְיָא</b>. וכן בדברי רבותינו ז"ל <small>(עבודה זרה לח ע"ב)</small> ודלמא הדומי הדמוה, משלטי הדמיה אין בו משום אסופי <small>(קידושין עג, ריש ע"ב)</small>. <b>נְוָלִי</b>, אשפה מקום נוול.
<small>(ב, ו)</small> <b>וּנְבִזְבָּה</b> דורון ומנחה. ובבראשית רבה <small>(פרשה לד, דף לז, ד)</small> וירח י"י את ריח הניחוח לאוהבו של מלך שכבדו בזה דסקינאה פירוש דורון נאה.
<small>(ב, ח)</small> <b> יַצִּיב</b>, אמת והלשון מורגל וידוע. <b>זָבְנִין</b>, נמכרים כלומר נמכרים ונמסרים.
<small>(ב, ט)</small> <b> כִדְבָה וּשְׁחִיתָה</b>, נכזבת ונשחתת. <b>הִזְמִנְתּוּן [הִזְדְּמִנְתּוּן]</b>, אתם מזומנים, <b>עַד דִּי עִדָּנָא יִשְׁתַּנֵּא</b>, עד אשר העת ישתנה עליכם שתהיו נמסרים למיתה, ויש מפרשים עד הערב שישתנה העת.
<small>(ב, יב)</small> <b> בְּנַס</b>, בזעף תרגם וְהִנָּם זֹעֲפִים <small>(בראשית מ, ו)</small> <b>וְהָא אִינוּן נְסִיסִין.</b>
<small>(ב, יד)</small> <b> בֵּאדַיִן</b>, תרגום של או. <b>עֵטָא וּטְעֵם</b>, עצה. ובדברי רבותינו ז"ל <small>(בבא בתרא יז ע"א)</small> ארבעה מתו בעטיו של נחש בעצתו שנתן לחוה. וטעם כמו וְטַעַם זְקֵנִים יִקָּח שהוא תוכן הדבר <small>(איוב יב, כ)</small>.
<b>מְהַחְצְפָה</b>, גלויה לשון חצוף בדברי רבותינו ז"ל <small>(סנהדרין קה ע"א)</small> למי שהוא עז פנים. ותרגום קְשֵׁי פָנִים <small>(יחזקאל ב, ד)</small> <b>חֲצִיפֵי אַפַּיָא</b>.
<small>(ב, יח)</small> <b> רָזָא דְּנָה</b>, הסתר הזה תרגום חֶרֶשׁ לֵאמֹר <small>(יהושע ב, א)</small> <b>בְּרָז לְמֵימָר</b>, והרבה כמוהו בלשון ארמי.
<small>(ב, כו)</small> <b> הַאִיתָיךְ [הַאִיתָךְ] כָּהֵל</b>, הישך יכול.
<small>(ב, לא)</small> <b> וַאֲלוּ</b>, לשון והנה. <b>דִּכֵּן</b>, זה תרגום הָאִישׁ הַלָּזֶה <small>(בראשית כד, סה)</small> <b>גַּבְרָא דֵיכִי</b>.<b> וְזִיוֵהּ יַתִּיר</b>, וזהו גדול. <b>וְרֵוֵהּ דְּחִיל</b>, ותארו נורא תרגום יְפֵה תֹאַר <small>(בראשית לט, ו)</small> <b>שַׁפִּיר בְּרֵיוָא</b>.
<small>(ב, לב)</small> <b> חֲדוֹהִי</b>, חזות שלו תרגום הֶחָזֶה <small>(שמות כט, כו)</small> <b>חֶדְיָא</b>. <b>מְעוֹהִי וְיַרְכָתֵהּ</b> בטנו וירכיו.
<small>(ב, לג)</small> <b> שָׁקוֹהִי דִּי פַרְזֶל</b>, שוקיו של ברזל. <b>דִּי חֲסַף</b>, של חרש תרגום וּכְלִי חֶרֶשׂ <small>(ויקרא ו, כא)</small> <b>וּמָן דַּחֲסַף</b>.
<small>(ב, לד)</small> <b> וְהַדֵּקֶת הִמּוֹן</b>, והדקה אותם.
<small>(ב, לה)</small> <b>כְּעוּר מִן אִדְּרֵי קַיִט</b>, כמוץ מן גרנות הקיץ. ואולי <b>עוּר</b> חסר <b>נו"ן</b> מן נעורת של פשתן, כי המוץ הוא הדק הננער מן התבן.
<small>(ב, לט)</small> <b>אֲרַעא [אֲרַע] מִנָּךְ</b>, תחת ממך כלומר שפלה ממך.
<small>(ב, מ)</small> <b> מְהַדֵּק וְחָשֵׁל</b>, מדק ומועך. ובדברי רבותינו ז"ל <small>(חולין צג ע"ב)</small> ביעיא חשילתא פירוש ביצים מעוכות.
<small>(ב, מא)</small> <b> חֲסַף דִּי פֶחָר</b>, חרש היוצר. ובדברי רבותינו ז"ל מני דפחרא כלי היוצר, וכן בלשון ערבי פכא"ר וה<b>חי"ת</b> בערבי <b>כ"ף</b> בעברי. <b>וּמִן נִצְבְּתָא דִי פַרְזְלָ</b>, ומחוזק הברזל. ולשון <b>נִצְבְּתָא</b> נטע מתרגום נְטַע שַׁעֲשׁוּעָיו <small>(ישעיה ה, ז)</small> <b>נִצְבָא דְחֶדְוָתֵיהּ</b> כלומר מנטע ומכח הברזל יהיה בה כחרש.
<small>(ג, ב)</small> <b> לַאֲחַשְׁדַּרְפְּנַיָּא סִגְנַיָּא וּפַחֲוָתָא אֲדַרְגָּזְרַיָּא גְדָבְרַיָּא דְּתָבְרַיָּא תִּפְתָּיֵא</b>, כל אלו שמות בלשון ארמי לממונים ולגדולים זה למעלה מזה.
<small>(ג, ד)</small> <b> וְכָרוֹזָא קָרֵא בְחָיִל</b>, והכרוז קורא בכח.
<small>(ג, ה)</small> <b> מַשְׁרוֹקִיתָא</b>, כלי ששורקין בו שיפלא"ד בלע"ז. <b>קַיתְרוֹס [קַתְרוֹס] סַבְּכָא</b>, מיני כלי זמר הם ידועים אצלם, שמם כן בלשון ארמי. <b>וְכֹל זְנֵי זְמָרָא</b>, וכד מיני זמר. תרגום לְמִינֵהוּ <small>(בראשית א, יב)</small> <b>לִזְנוֹהִי</b>.
<small>(ג, ח)</small> <b> וַאֲכַלוּ קַרְצֵיהוֹן</b>, תרגום לֹא תֵלֵךְ רָכִיל <small>(ויקרא יט, טז)</small> <b>לָא תֵיכוּל קוּרְצִין</b>.
<small>(ג, יב)</small> <b>אִלֵּךְ</b>, אלה.
<small>(ג, יד)</small> <b>הַצְדָּא</b>, יש מפרשים האמת לשון תמיהא. ולא נדע לו חבר, אבל לפי הענין יתפרש כך. ויש מפרשים לשון שממה כלומר וכי דברי וגזרותי צדו ושממת ודבר רק הוא בעיניכם. ורבינו האיי ז"ל פירשו לשון כוון והצדה מן וַאֲשֶׁר לֹא צָדָה <small>(שמות כא, יג)</small> וְאַתָּה צֹדֶה אֶת נַפְשִׁי לְקַחְתָּהּ <small>(שמואל א' כד, יא)</small> כלומר אם במזיד וכונה עשיתם.
<small>(ג, טז)</small> <b> לָא חַשְׁחִין אֲנַחְנָא</b>, אין אנחנו חוששין.
<small>(ג, יט)</small> <b> לְמֵזֵא לְאַתּוּנָא</b>, להבעיר הכבשן מְזֵי רָעָב <small>(דברים לב, כד)</small> שרופי רעב.
<small>(ג, כ)</small> <b> לְכַפָּתָה</b>, לקשור. ובמשנה <small>(תמיד פרק רביעי משנה א. דף ל ע"ב)</small> לא היו כופתין את הטלה. כפתוה בחבל שד מגג <small>(פרה פרק שלישי משנה ט. דף צו' ע"א)</small>.
<small>(ג, כא)</small> <b> כְּפִתוּ</b>, נקשרו, <b>בְּסַרְבָּלֵיהוֹן פַּטְּישֵׁיהוֹן [פַּטְּשֵׁיהוֹן] וְכַרְבְּלָתְהוֹן</b>, מיני לבושים הם, סרבליהון הוא סרבל שיתכסה אדם בו. ובמדרש תנחומא <small>(בריש פרשת הן האדם היה)</small> מפרש פטשיהון אלו ברקים הנתונים על ירכותיהם, <b>כַרְבְּלָתְהוֹן</b> אלו הסקרין שבראשיהם. ודומה לו כרבלתא דתרנגולא <small>(ברכות ו ע"א)</small>.
<small>(ג, כב)</small> <b>דִּי הַסִּקוּ</b>, אשר העלו כלומר העלו אותם על פי הכבשן והפילום לתוכו.
<small>(ג, כד)</small> <b> תְּוַהּ</b>, חרד. תרגום וַיֶּחֱרַד יִצְחָק חֲרָדָה גְּדֹלָה <small>(בראשית כז, לג)</small> <b>וּתְוָה יִצְחָק תִּוְהָא</b>. <b>לְהַדָּבְרוֹהִי</b>, יועציו ומנהיגיו כמו בְּתוֹךְ הַדָּבְרוֹ <small>(מיכה ב, יב)</small> בתוך מנהיגיו ותרגום וַיִּנְהַג <small>(בראשית לא, יח)</small> <b>וּדְבַר</b>.
<small>(ג, כה)</small> <b> שְׁרַיִן</b>, מותרים מאסוריהם.
<small>(ג, כז)</small> <b> בְּגֶשְׁמְהוֹן</b>, בגופם ובלשון מקרא וְגֶשֶׁם יְגַדֵּל <small>(ישעיה מד, יד)</small> לדעת המפרשים. <b>לָא עֲדָת</b>, לא עברה תרגום אֲשֶׁר עָבַר <small>(בראשית טו, יז)</small> <b>דִּי עֲדָא</b>.
<small>(ג, כט)</small> <b> שָׁלֻה [שָׁלֻו]</b>, שגגה.
<small>(ד, ה)</small> <b> וְעַד אָחֳרֵין</b>, ועד שבאחרונה בא לפני דניאל.
<small>(ד, ח)</small> <b> וַחֲזוֹתֵהּ</b>, וענפיו כמו קֶרֶן חָזוּת <small>(דניאל ח, ה)</small>.
<small>(ד, ט)</small> <b> עֳפְיֵהּ</b>, עליו כמו מִבֵּין עֳפָאיִם <small>(תהלים קד, יב)</small> עלים. <b>וְאִנְבֵּהּ</b> פריו.<b> תַּטְלֵל</b> תרגום צֵל <small>(שופטים ט, לו)</small> <b>טוּלָא</b>.
<small>(ד, י)</small> <b> עִיר</b>, מלאך. ונקרא כן שהוא ער לעולם.
<small>(ד, יא)</small> <b> גֹּדּוּ</b>, כרתו, <b>אַתַּרוּ</b>, השירו מלשון פיתה הנושרין בדברי רבותינו ז"ל <small>(ביצה ב ע"ב)</small>. <b>וּבַדַּרוּ</b>, פזרו.
<small>(ד, יב)</small> <b> וּבֶאֱסוּר דִּי פַרְזֶל וּנְחָשׁ בְּדִתְאָא דִּי בָרָא</b>, ובטל שמא יצטבע כלומר באסורי ברזל ונחשת יהיה בדשא השדה, כלומר שלא יוסל לזוז משם כאלו אמור בנחשתים ובטל השמים יתכבס.
<small>(ד, יג)</small> <b> יַחְלְפוּן</b>, יעברו.
<small>(ד, יד)</small> <b> בִּגְזֵרַת עִירִין</b>, בגזירת מלאכים.
<small>(ד, טז)</small> <b> לְעָרָיךְ [לְעָרָךְ]</b>, לשנאך כמו וַיְהִי עָרֶךָ <small>(שמואל א' כח, טז)</small>.
<small>(ד, כב)</small> <b> וְלָךְ טָרְדִין</b>, מגרשים, תרגום וַיְשַׁלְּחֵהוּ י"י אֱלֹהִים מִגַּן עֵדֶן <small>(בראשית ג, כג)</small> וטרדיה, גָּרֵשׁ יְגָרֵשׁ אֶתְכֶם <small>(שמות יא, א)</small> מטרד יטריד.
<small>(ד, כד)</small> <b> מִלְכִּי</b>, עצתי מן וַיִּמָּלֵךְ לִבִּי עָלַי <small>(נחמיה ה, ז)</small>. <b>וַעֲוָיָתָךְ בְּמִחַן עֲנָיִן</b>, ועונך בחנון עניים. <b>אַרְכָה לִשְׁלֵוְתָךְ,</b> אריכות לשלומך ושלותך או פירושו רפואה לשגגחך.
<small>(ד, כח)</small> <b> עֲדָת מִנָּךְ</b>, סרה ממך.
<small>(ד, ל)</small> <b>מִלְּתָא סָפַת עַל נְבוּכַדְנֶצַּר</b>, כענין כִּי כָלְתָה אֵלָיו הָרָעָה <small>(אסתר ז, ז)</small> <b>עַד דִּי שַׂעְרֵהּ כְּנִשְׁרִין רְבָה</b>, עד אשר היה שערו גדול ככנפי נשרים. <b>וְטִפְרוֹהִי כְצִפְּרִין</b>, וצפרניו כצפרני עופות הדורסים.
<small>(ד, לב)</small> <b> כְּלָה חֲשִׁיבִין</b>, ככלום הם נחשבים. <b>וּכְמִצְבְּיֵהּ</b>, וכרצונו מגזרת וּלְמַן דִּי יִצְבֵּא <small>(דניאל ד, יד)</small>.
<small>(ד, לג)</small> <b> הָתְקְנַת</b>, הייתי מתקן. <b>וּרְבוּ יַתִּירָה</b>, וגדולה יתירה.
<small>(ד, לד)</small> <b> בְּגֵוָה</b>, בגאות.
<small>(ה, ב)</small> <b> בִּטְעֵם חַמְרָא</b>, בטעם היין כמו כְּטוֹב לֵב הַמֶּלֶךְ בַּיָּיִן <small>(אסתר א, י)</small>.
<small>(ה, ה)</small> <b> נֶבְרַשְׁתָּא</b>, מנורה. ובמשנה <small>(יומא פרק שלישי משנה דף לז ע"א)</small> הלני המלכה עשתה נברשת של זהב. <b>עַל גִּירָא</b>, על הסיד הטוח בכותל כמו כְּאַבְנֵי גִר <small>(ישעיה כז, ט)</small> <b>פַּס יְדָא</b>, כף היד.
<small>(ה, ו)</small> <b> וְקִטְרֵי חַרְצֵהּ מִשְׁתָּרַיִן</b>, קשרי מתניו נתתם. <b>נָקְשָׁן</b>, מקישות ודופקות.
<small>(ה, ז)</small> <b> אַרְגְּוָנָא</b>, ארגמן, <b>וְהַמְונִכָא [וְהַמְנִיכָא]</b>, תרגום רְבִד <small>(בראשית מא, מב)</small> <b>מָנִיכָא</b>.
<small>(ה, ט)</small> <b> מִשְׁתַּבְּשִׁין</b>, לשון שיבוש כלומר נדהמים שלא דעו מה לעשות.
<small>(ה, יא)</small> <b> נַהִירוּ</b>. זכר וידיעה. ובדברי רבותינו ז"ל <small>(שבת פרק עשרים וארבע דף קנו, א)</small> נהיר וחכים, נהירין לי שבילי דשמייא כשבילי דנהרדעא <small>(ברכות נח ע"ב)</small>, נהירנא כד הוו קיימין ארבע סאין בסלע <small>(בבא בתרא צא ע"ב)</small>.
<small>(ה, יב)</small> <b> וַאֲחֲוָיַת אֲחִידָן</b>. והגדת חידות.
<small>(ה, יט)</small> <b> וְדִי הֲוָה צָבֵא הֲוָה מַחֵא</b>, מכה. או פירושו מחיה הפך קטל. ופירוש מחיה מעמיד בחיים שלא היה הורגו כמו הַחִיִּיתֶם כָּל נְקֵבָה <small>(במדבר לא, טו)</small>, וַתְּחַיֶּיןָ אֶת הַיְלָדִים <small>(שמות א, יח)</small>.
<small>(ה, כ)</small> <b> הֶעְדִּיוּ מִנֵּהּ</b>, הסירו ממנו.
<small>(ה, כא)</small> <b> וְעִם עֲרָדַיָּא</b>, פראים כמו וּמֹסְרוֹת עָרוֹד <small>(איוב לט, ה)</small>.
<small>(ה, כח)</small> <b> פְּרִיסַת</b>, מן הֲלוֹא פָרֹס לָרָעֵב לַחְמֶךָ <small>(ישעיה נח, ז)</small>.
<small>(ו, ג)</small> <b> סָרְכִין</b>, שוטרים ותרגום וְשֹׁטְרָיו <small>(שמות ה, י)</small> <b>וְסָרְכוֹהִי</b>.
<small>(ו, ד)</small> <b> עֲשִׁית</b>, חשב מן עֶשְׁתֹּנֹתָיו <small>(תהלים קמו, ד)</small>.
<small>(ו, ה)</small> <b> עִלָּא</b>, עלילה מן עֲלִילֹת דְּבָרִים <small>(דברים כב, יד)</small>.
<small>(ו, ז)</small> <b> הַרְגִּשׁוּ עַל מַלְכָּא</b>, התקבצו על המלך מן לָמָּה רָגְשׁוּ גוֹיִם <small>(תהלים ב, א)</small>.
<small>(ו, ח)</small> <b> אִתְיָעַטוּ</b>, נתיעצו, <b>לְגֹב</b>, לבור.
<small>(ו, ט)</small> <b> דִּי לָא תֶעְדֵּא</b>, אשר לא תעבור.
<small>(ו, טו)</small> <b> בְּאֵשׁ</b>, רע. <b>בָּל</b>, כמו לֵב הפוך, כלומר שם לבו להצילו, ויש מפרשים בל מחשב. וכן הוא בלשון ערבי <b>אגע"ל בל"ך</b> כמו שים מחשבתך. ואדוני אבי ז"ל פירשו כמשמעו לשון לא, כלומר כל לאו שמצא היה טוען עליו להצילו, כלומר לא תוכלו לעשות כלומר לא תוכלו לעשות מפני כך, וכאשר היו מבטלים אותה טענה היה משים אחרת. <b>מִשְׁתַּדַּר</b>, משתדל ובמשנה <small>(אבות פרק שני משנה ה)</small>. ובמקום שאין אנשים השתדר להיות איש כמו השתדל.
<small>(ו, יח)</small> <b> צְבוּ</b>, רצון כלומר שלא ישנה רצונם להזיקו שלא ישנה רצון המלך להצילו.
<small>(ו, יט)</small> <b> וּבָת טְוָת</b>, ולן בתענית. וכן בלשון רבותינו ז"ל בפסחים <small>(קז ע"א)</small> ובת טות ולא אבדיל רוצה לומר שלא אכל כל הלילה כשלא היה לו יין להבדלה. <b>וְדַחֲוָן לָא הַנְעֵל קָדָמוֹהִי</b>, ושלחן. ובתוספתא הדחוונות של בעלי בתים פירוש שלחנות. ויש מפרשים המלה מורכבת <b>ודייחון</b> כלומר מגידי החידות ובעלי השיר.
<small>(ו, כ)</small> <b> בִּשְׁפַרְפָּרָא</b>, בשחר. אָז יִבָּקַע כַּשַּׁחַר <small>(ישעיה נח, ח)</small> תרגם יונתן <b>בְּכֵן יִתְגְלֵי כִּשְׁפַּרְפָּרָא</b>.
<small>(ו, כג)</small> <b> חֲבוּלָה לָא עַבְדֵת</b>, דבר השחתה.
<small>(ו, כד)</small> <b> וְהֻסַּק</b>, והועלה.
<small>(ו, כה)</small> <b> וְלָא מְטוֹ לְאַרְעִית גֻּבָּא</b>, ולא הגיעו לתחתית הבור.
<small>(ז, א)</small> <b> רֵאשׁ מִלִּין אֲמַר</b>, ראשי הדברים אמר ולא כלם.
<small>(ז, ב)</small> <b> וַאֲרוּ</b>, והנה,<b> מְגִיחָן לְיַמָּא רַבָּא</b>, פירוש לפי ענינו נושבות ומסערות אותו. ואפשר שהלשון הזה מן כִּי יָגִיחַ יַרְדֵּן אֶל פִּיהוּ <small>(איוב מ, כג)</small>. לשון יציאה כלומר יוצאות אליו.
<small>(ז, ד)</small> <b> מְּרִיטוּ גַפַּיהּ [גַפַּהּ]</b>, נמרטו כנפיה. <b>הֳקִימַת</b>, הוקמה.
<small>(ז, ה)</small> <b>וְלִשְׂטַר חַד</b>, ולצד אחד. תרגום וּלְצֶלַע הַמִּשְׁכָּן <small>(שמות כו, כ)</small> <b>וְלִסְטַר מַשְׁכְּנָא, עִלְעִין</b>,צלעות.
<small>(ז, ז)</small> <b> בְּרַגְלַיהּ [בְּרַגְלַהּ] רָפְסָה</b>, כמו בְּרַגְלֵיכֶם <small>(יחזקאל לד, יח)</small> תרפושון.
<small>(ז, ט)</small> <b> כִּתְלַג חִוָּר</b>, כשלג לבן, <b>כַּעֲמַר נְקֵא</b>, כצמר נקי. <b>גַּלְגִּלּוֹהִי נוּר דָּלִק</b>, גלגליו אש בוערה פירוש גלגלי הכסא.
<small>(ז, י)</small> <b>נְהַר דִּי נוּר</b>, נהר שיל אש. ויש מפרשים כמו נהורא כלומר אור של אש. <b>נָגֵד וְנָפֵק</b>,נמשך ויוצא.<b> דִּינָא יְתִב וְסִפְרִין פְּתִיחוּ</b>,למשפט יושב וספרים נפתחו.
<small>(ז, יא)</small> <b> קְטִילַת חֵיוְתָא</b>, נהרגה החיה. <b>וְהוּבַד גִּשְׁמַה</b>, ואבד גופה. <b>וִיהִיבַת לִיקֵדַת אֶשָּׁא</b>,ונתנה לשרפת אש.
<small>(ז, יב)</small> <b> הֶעְדִּיו שָׁלְטָנְהוֹן</b>, הסירו שלטנותם.
<small>(ז, טו)</small> <b> אֶתְכְּרִיַּת רוּחִי</b>, לפי ענינו נבהלה רוחי. או פירושו קצרה רוחי. ותרגום וּקְצַר רוּחַ <small>(משלי יד, כט)</small>. <b>דְכַרְיָא רוּחֵיהּ</b>. <b>בְּגוֹא נִדְנֶה</b>, בתוך נרתקו כי הגוף לרוח כמו הנדן לחרב.
<small>(ז, טז)</small> <b> קִרְבֵת עַל חַד מִן קָאֲמַיָּא</b>, קרבתי על אחד מן העומדים והם המלאכים כמו בֵּין הָעֹמְדִים הָאֵלֶּה <small>(זכריה ג, ז)</small>.<b> וְיַצִּיבָא אֶבְעֵא מִנֵּהּ</b>, ואמת אבקש ממנו.
<small>(ז, יט)</small> <b> אֱדַיִן צְבִית לְיַצָּבָא עַל חֵיוְתָא רְבִיעָיְתָא</b>, אז רציתי לעמוד על האמת על החיה הרביעית.
<small>(ז, כ)</small> <b> וְקַרְנָא דִכֵּן</b>, וקרן זאת.
<small>(ז, כה)</small> <b> וְיִסְבַּר</b>, ויחשוב.
<h3>בספר עזרא</h3>
<small>(ד, ז)</small> <b> כָּתַב בִּשְׁלָם</b>, כלומר כתב דברי שלום. <b>מִתְרְדָת</b>, שם איש מצָרי יהודה ובנימן. והוא שלח האגרת הזאת אל אחשורוש. <b>וּשְׁאָר כְּנָוֹתָו [כְּנָוֹתָיו]</b>, סיעתו ובני חבורתו וכן ושאר כנותהון. ובדברי רבותינו ז"ל <small>(כריתות ז ע"ב)</small> מי דמי שבת ועבודה זרה תנא יתהון בכנהיהון, פירוש בדיניהם ובכל המתחבר אליהם. <b>וּכְתָב הַנִּשְׁתְּוָן</b>, כתב המפורש, <b>כָּתוּב אֲרָמִית וּמְתֻרְגָּם אֲרָמִית</b>, כתוב בכתיבת ארמית ומפורש בלשון ארמית.
<small>(ד, ח)</small> <b> רְחוּם בְּעֵל טְעֵם</b>, בעל הדברים ותוכן לשון האגרת כי מתרדת טבאל שלח האגרת ורחום היה המזכיר והוא המתקן לשון האגרת ושמשי היה סופר.
<small>(ד, ט)</small> <b> וַאֲפַרְסַתְכָיֵא וכו'</b>, שמות האומות שהיו בערי שומרון.
<small>(ד, י)</small> <b> אָסְנַפַּר</b>, הוא סנחריב. <b>רַבָּא וְיַקִּירָא</b>, גדול ונכבד. <b>וּכְעֶנֶת</b>, שם מקום בערי שומרון וכולם הסכימו על שליחות האגרה הזאת. וכן נקרא המקום הזה וּכְעֶת <small>(עזרא ד, יז)</small>. בלא <b>נו"ן</b> והכל אחד. ויש לפרש <b>וּכְעֶנֶת</b> מן עת שהוא זמן. וכן היה מנהגם לכתוב זאת המלה בראשי הדברים באגרות, כלומר בזמן הזה נכתבה זאת האגרת.
<small>(ד, יב)</small> <b> מָרָדְתָּא וּבִישְׁתָּא</b>, מורדות ורעה. <b>וְשׁוּרַיָּ [וְשׁוּרַיָּא] אשַׁכְלִלוּ [שַׁכְלִלוּ]</b>, והחומות יסדו. <b>וְאֻשַּׁיָּא יַחִיטוּ</b>, והיסודות קשרו זו בזו, יחיטו לשון חוט כמו שתופרין בגד עם בגד בחוט.
<small>(ד, יג)</small> <b>קִרְיְתָא דָךְ</b>, זאת. <b>מִנְדָּה בְלוֹ וַהֲלָךְ</b>, <b>מִנְדָּה</b> זו מנת המלך, <b>בְלוֹ</b> זה כסף גלגלתא, <b>וַהֲלָךְ</b> זה ארנונא. והיא השורה שעושין למלך כשעובר עליהם. <b>וְאַפְּתֹם מַלְכִים תְּהַנְזִק</b>, וחוזק המלכים תזיק.
<small>(ד, יד)</small> <b>דִּי מְלַח הֵיכְלָא מְלַחְנָא</b>, לשון אֶרֶץ מְלֵחָה וְלֹא תֵשֵׁב <small>(ירמיה יז, ו)</small> כלומר השביתנו בנין ההיכל הזה שיהיה כארץ מלחה, <b>וְעַרְוַת מַלְכָּא לָא אֲרִיךְ לָנָא לְמֶחֱזֵא</b>, ובזיון המלך לא יפה לנו לראות. ובדברי רבתינו ז"ל <small>(בבא מציעא עה ע"א)</small> מאה פלפלין במאה ועשרין פלפלין ואריך, כלומר טוב ויפה וישר אין בו משום רבית. וכן אמרו <small>(סוכה מד ע"ב)</small> מקשקשין בכרמיא ואכלין ויתא אריך או לא אריך, כלומר כשר הדבר או לא מפני שנעבדו הזיתים בשביעית.
<small>(ד, טו)</small> <b> וְאֶשְׁתַּדּוּר עָבְדִין בְּגַוַּהּ</b>, כענין מרד. ויתכן שהלשון לשון שליחות מתרגום וַיִּשְׁלַח <small>(בראשית לב, ד)</small> <b>וְשָׁדַר</b>, כי המורדים שולחים בסתר לאשר יעזרו בהם וכאשר ימצאו עזר ימרדו באשר היו תחת ידו.
<small>(ד, יח)</small> <b> נִשְׁתְּוָנָא</b>, ענין האגרת ופירושו כמו וּכְתָב הַנִּשְׁתְּוָן <small>(עזרא ד, ז)</small>.
<small>(ד, כג)</small> <b> וּבַטִּלוּ הִמּוֹ בְּאֶדְרָע וְחָיִל</b>, ובטלו אותם בזרוע ובכח.
<small>(ה, ג)</small> <b> וְאֻשַּׁרְנָא דְנָה לְשַׁכְלָלָה</b>, וחוזק הזה לכלות, ואשרנא רצה לומר חומות העיר שהם חוזק העיר, וכן בדברי רבותינו ז"ל <small>(בבא בתרא קמז ע"א)</small> אשרתא חוזק השטר וקיומו.
<small>(ה, ד)</small> <b> אֱדַיִן כְּנֵמָא אֲמַרְנָא לְּהֹם</b>, פירוש זה הפסוק דברי תתנאי ושתר בוזני וכן פירושו אז כשנאמר מן שם לכום טעם לִבְנוֹת <small>(עזרא ד, ג)</small> עוד אמרנו<b></b> להם מי הם שמות האנשים אשר זה הבנין בונים.
<small>(ה, ח)</small> <b> אָסְפַּרְנָא</b>, במהירות ובזריזות.
<small>(ה, יד)</small> <b> וְהֵיבֵל הִמּוֹ</b>, והוביל אותם.
<small>(ה, טו)</small> <b> שֵׂא אֵזֶל אֲחֵת הִמּוֹ</b>, שא ולך והניח אותם.
<small>(ה, טז)</small> <b> שֵׁשְׁבַּצַּר דֵּךְ</b>, זה.
<small>(ו, ב)</small> <b> בְּאַחְמְתָא</b>, כמו וְחֵמַת מַיִם <small>(בראשית כא, יד)</small>. מלא אגרות וזכרונות המלכים והיתה בבירה במדי המדינה.
<small>(ו, ג)</small> <b>וְאֻשּׁוֹהִי מְסוֹבְלִין</b>, וכותליו מקושרין זה בזה. ובדברי רבותינו ז"ל <small>(בבא בתרא דף עד ע"א)</small> במסובלי דתומי פירוש במחרוזות של שומין הקשורין זה בזה.
<small>(ו, ד)</small> <b> נִדְבָּכִין</b>, טורים, וכן במשנה <small>(ברכות ב, ד. דף טו ע"א)</small> קורין בראש האילן ובראש הנדבך. <b>אֶבֶן גְּלָל</b> אבני שיש ובלע"ז<b> מרמר"י</b>. <b>וְנִפְקְתָא</b>, וההוצאה.
<small>(ו, ה)</small> <b>יַהֲתִיבוּן</b>, ישיבון.<b> וְתַחֵת</b>, ותניח.
<small>(ו, ו)</small> <b> רַחִיקִין הֲווֹ מִן תַּמָּה</b>, רחוקים היו משם שלא תזיקום.
<small>(ו, ח)</small> <b> דִּי מִדַּת עֲבַר נַהֲרָה</b>, אשר במס עבר הנהר, מדת כמו מנדת, כלומר מהמס שלוקח המלך בעבר הנהר תעשה במהרה ההוצאה.
<small>(ו, ט)</small> <b> וּמָה חַשְׁחָן</b>, ומה שצריכים.
<small>(ו, יא)</small> <b> יִתְנְסַח</b>, כמו וְנִסַּחְתֶּם <small>(דברים כח, סג)</small>, <b>וּזְקִיף יִתְמְחֵא עֲלֹהִי</b>,ועץ לתליה שיתלה עליו.
<small>(ו, יב)</small> <b> יְמַגַּר</b>, יפיל, כמו וְכִסְאוֹ לָאָרֶץ מִגַּרְתָּה <small>(תהלים פט, מה)</small>.
<small>(ז, יב)</small> <b> גְּמִיר</b>, תרגום כָּלִיל <small>(ויקרא ו, טו)</small> כלומר סופר דת אלה השמים כלם.
<small>(ז, יד)</small> <b> וְשִׁבְעַת יָעֲטֹהִי</b>, ושבעת יועציו.
<small>(ז, כ)</small> <b> וּשְׁאָר חַשְׁחוּת</b>, ושאר צורך.
<small>(ז, כב)</small> <b> וּמְלַח דִּי לָא כְתָב</b>, ומלח לצורך הקרבנות יתנו אשר לא כתוב בו מדה יתנו כל הצורך.
<small>(ז, כג)</small> <b> יִתְעֲבֵד אַדְרַזְדָּא</b>, יעשה בזריזות.
<small>(ז, כו)</small> <b> הֵן לְמוֹת הֵן לִשְׁרשִׁו [לִשְׁרשִׁי]</b>, אם למיתה שיהרג בו לעקרו מן העולם הוא ובניו, <b>הֵן לַעֲנָשׁ נִכְסִין וְלֶאֱסוּרִין</b>,<b></b> או לענשו ממון או לאסרו בבית הסהר.
<b>ברוך י"י א־להי אבתינו</b> אשר נתן כזאת בלב המלך לפאר את בית י"י<b></b> אשר בירושלם. יזכנו האל לראות בבנין ההראל, חברים עם כל ישראל, בעגלא ובזמן קריב אמן ואמן.
<b>ברוך י"י א־להי ישראל</b> המבין לבבות, המעורר מחשבות, שפתים פותח, וידים מפתח, מסיר עקשות פה ולזות שפתים, ולכתוב הישרה יישר ידים, סומך לכל הדורשים תורתו, מחזיק בידי המבקשים דתו, ישים מחשך לפניהם לאור, ומעקשים למישור, עד אשר לא ראו בתורתו את כל מאום, כל סתום לא עממום, נוחה אותם בצדקותיו, מישר לפניהם דרכיו ונתיבותיו, עד אשר כה נחני, ועד הנה עזרני, לבאר כל סתום, לפתח כל חתום, לגלות כל נסתר בתורתינו, ובספרי נביאינו וחכמינו, על פי אשר השיגה יד מחשבתי, באשר י"י אתי. ואל אלהים יודע ויודעי יודעים כי לא היתה כונתי בחבור הזה להתגדל בו עד חברי, ולהתפאר בו על ספרי מורי, אך כאשר פצרו בי גדולים וחכמים ממני, לאורך המלאכה בספרי המחברים אשר לפני, ולאשר הועתקו מלשון אל לשון תארך בהם ההבנה, והקצר בהם התבונה, ראיתי לעשות רצון הפוגעים בי. וכי ראיתי כי תהיה לי תועלת גדולה בחבור זה רצוני לומר הזכירני בו אשר למדתי מנעורי, ולהוסיף בו ידיעה אשר לא ידעתי מבחורי, קמתי וחצן העצלה נערתי, ומשנת המנוחה ננערתי, והתעסקתי בחבור הזה עד כליתיו, בעוז המאמץ נכשל, והעוזר כל נחשל. והנני קורא לכל הקורא בספר הזה שיביט אליו בעין רצון, לא בעין קנאה ולצון, ואם ימצא בו שגגה תהיה שגגה הסופר או הספר יתקננה אחרי העיון כפי דעתו ושכלו, ומי"י תגמולו, וידינני לכף זכות וישקלני במאזני צדק בכף דעתו, ותהי שלימה משכורתו. כי מטרדת הזמן ומעלו אשר עלי לא היתה מחשבתי בו זכה ונקייה. ועוד כי כל ימי התעסקי בו רוב מלאכתי היה בלמוד הנערים בתלמוד, ועם כל זה אולי שגיתי ואף על פי שאינני מציל עצמי מן החטא ומן השגגה וחוסר הידיעה כי אין אדם אשר לא יחטא, אף כי אנכי לא איש דברים, ויודע ספרים. ומי"י אשר כל נסתר אליו גלוי, והאמת אתו בכל ספק תלוי, שאלתי לנקותי משגיאות ומנסתרות, כמו שאמר משיחו עליו השלום שגיאות מי יבין מנסתרות נקני. ועוד אמר גם מזרים חשוך עבדך אל ימשלו כי אז איתם ונקיתי מפשע רב יהיו לרצון אמרי פי והגיון לבי לפניך י"י צורי וגואלי.
נשלם חלק שני מהמכלָל, תהלה לאל המהולָל.